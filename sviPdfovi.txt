<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: SLOVO O MOSTARU KAO DRUGOM U PUTOPISU CRNO JAGNJE I SIVI SOKO REBECCE WEST
PODNASLOV: N/A
STRANA: 633-652
AUTOR(I): Adisa Ahmetspahić

Društveno-političke i historijske prilike na Balkanu već stoljećima predstavljaju izvor znatiželje za zapadne narode i kulture. Međutim, iako je historija interesa za Balkan duga, njen intenzitet se ponajviše veže za 20. stoljeće. U iscrpnoj studiji o Balkanu i balkanizmu pod naslovom Imaginarni Balkan, bugarska historičarka Marija Todorova navodi balkanske ratove, vođene u periodu od 1912. do 1913. godine, kao uzročnike koji su istovremeno posijali strah od Balkana i uvjetovali interes za Balkan u ostatku Evrope. Prva decenija 20. stoljeća u zapadnoj Evropi je obilježena osnivanjem i institucionaliziranjem brojnih mirovnih pokreta, a informacije o „barbarizmima“ koji su počinjeni za vrijeme balkanskih ratova su uzdrmale mirovnu atmosferu. 1910. godine je osnovana Zaklada za međunarodni mir Carnegie s ciljem da istraži korijene balkanskih ratova. Četiri godine poslije je sačinjen izvještaj komisije (članovi su bili političke i javne ličnosti iz zemalja zapadne Evrope i SAD-a). Izvještaj je aludirao na necivilizovanost i primitivnost naroda na Balkanu, što se kasnije održavalo kroz druge (ne)službene dokumente i zapise pa je tako Balkan postao „drugo“, „izmet Evrope, njen problem, njen maloumni rođak“. Katarina Luketić je više pisala o zapadnjačkim predodžbama o Balkanu u knjizi Balkan: od geografije do fantazije i u brojnim člancima, te navodi sljedeće: U modernim zapadnjačkim kolektivnim predodžbama Balkan je postao otpad ili zvjerinjak Europe, njezin mračan i nepristupačan predio. On je divlja periferija, slijepo crijevo, atavizam na civilizacijskom tijelu Europe, a u dugoj i bogatoj povijesti pisanja o europskom identitetu – naročito od druge polovine 19. stoljeća nadalje – spominje se uglavnom kao njezin najproblematičniji i najprimitivniji dio. Balkan se vidi kao mjesto vječnih konflikata, trajne nestabilnosti i mitskih sukoba, mjesto na kojemu vrijede drukčija pravila od onih u zapadnom svijetu pa zato on nikada neće dostići taj svijet. On je obilježen orijentalnim, istočnjačkim, azijatskim identitetskim i imaginativnim komponentama i na njemu prebivaju svevremenski divljaci, barbari, “Bizantinci”, “Turci”. Prvi svjetski rat je produbio interes zapadnih sila prema Balkanu, uzimajući u obzir dobro poznato učešće balkanskih zemalja u Prvom svjetskom ratu s posebnim naglaskom na atentat na nadvojvodu Franca Ferdinanda 28. juna 1914. godine u Sarajevu. Takve okolnosti su zajedno sa tekovinama Osmanskog Carstva i Austro-Ugarske Monarhije privlačile kako vladine službenike tako i brojne (puto)pisce širom svijeta poput Arthura Howdena Smitha, Williama Millera, Karla Maya, Edith Durham, i Rebecce West čija djela i danas za mnoge predstavljaju izvor informacija o Balkanu jer, kako Karl Ulrich Syndram ističe, „fikcionalni iskazi ili sudovi uspostavljaju diskurzivne odnose s egzistencijom u stvarnome svijetu“. Analizirajući djela brojnih britanskih (puto)pisaca i pjesnika poput Lorda Byrona, Lawrencea Durrella, i Rebecce West, Vesna Goldsworthy u knjizi Izmišljanje Ruritanije: imperijalizam mašte argumentuje da je britanska književnost 19. stoljeća znatno dominirala u konstruisanju stereotipne slike o Balkanu u zapadnoj Evropi i na američkom kontinentu (1-2). Slika o Balkanu u književnom i izvanknjiževnom diskursu sačinjena od turkofilije/fobije, slovenofilije/fobije je ubrzo postala normativna, a takav diskurs je prepoznat kao balkanizam po uzoru na orijentalizam. Kako je ranije pomenuto, spektar pisanja o Balkanu je u svjetskoj, a posebno u anglofonoj književnosti, doista širok. Isto se može reći za književno-kritičke analize tih djela, što je slučaj i sa putopisom Rebecce West za čiju se interpretaciju razložno može reći da je tematski istrošena. Međutim, balkanistički diskurs i Westina reprezentacija Drugog sa prostora današnje Bosne i Hercegovine je, prema svim dostupnim pokazateljima i pretraživanjima, u mnogome zanemarena i/ ili nedovoljno istražena. Osnovni cilj ovog rada jeste ispitati i analizirati neke od primjera balkanističkog diskursa u putopisu Crno jagnje i sivi soko britanske spisateljice Rebecce West. Drugi dio rada predstavlja teorijski osvrt na balkanizam, korijene balkanizma, kao i balkanističku praksu i njen značaj u književnim i izvanknjiževnim okvirima. U trećem, glavnom, dijelu su predstavljeni i proučeni pojedini primjeri balkanističkog diskursa u putopisu Rebecce West, sa naglaskom na grad Mostar, njegove stanovnike, i okolne gradove. U studiji Orijentalizam Edward Said govori o zapadnjačkom znanju i stereotipima o Istoku (većinom zemljama Bliskog istoka) i refleksiji tih znanja u književnostima 19. i 20. stoljeća. Orijentalizam se oslanja na dihotomiju Istok- Zapad, odnosno stvara ontološku i epistemološku relaciju ‘mi-Oni’. U orijentalizmu, Orijent je uvijek inferioran u odnosu na Okcident (Zapad), njegova je sušta suprotnost i imaginarij u kojem uvijek vreba neka opasnost po zapadnjake. Balkanizam se, zbog upliva orijentalne kulture i rasprostranjenosti islama na Balkanu, često definiše kao podvrsta orijentalizma, o čemu je iscrpno pisala Milica Bakić-Hayden u knjigama Gniježđenje Orijentalizama: slučaj bivše Jugoslavije i Varijacije na temu Balkan. Bakić-Hayden navodi da je suština orijentalizma i balkanizma ista jer se odnose na slične predodžbe, odnosno predodžbe koje su produkt „jednog epistema te se javlja i u postjugoslovenskom diskursu.4 Todorova se ne slaže u potpunosti sa Bakić-Hayden te smatra da balkanizam nije potkategorija orijentalizma nego da su to zasebni koncepti imagologije. Prema Todorovoj, glavna razlika između balkanizma i orijentalizma leži u činjenici da je Balkan „istorijski i geografski konkretna celina“ za razliku od Orijenta koje je isključivo imaginarij i nema geografske granice ili slične precizne odrednice. Nadalje, Todorova prepoznaje orijentalizam kao „imputiranu opoziciju“ a balkanizam kao „imputiranu dvosmislenost“ što će se pokazati na djelu kod Rebecce West koja izražava ambivalentne stavove i percepcije o Balkanu, odnosno o Bosni. Neki od primjera balkanističkog diskursa zagovaraju: da balkanski „stanovnici ne mare za norme ponašanja koje vrijede za civilizirani svijet“, da je Balkan „polurazvijen, polukolonijalan, polucivilizovan i poluorijentalan“, da Balkan „u odnosu na Zapadnu Evropu predstavlja jedan antisvet– jedan svet pun straha, nestabilnosti i nekontrolisanih konflikata u kome nacionalizam i istorizam sprečavaju civilizovano i trajno rešenje problema“. Rebecca West navodi sličnu predstavu o Balkanu i narodima na Balkanu: Nasilje je bilo, u stvari, sve što sam znala o Balkanu: sve što sam znala o Južnim Slavenima. Svoje znanje sam crpela iz sećanja na najranije interesovanje za liberalizam, iz sećanja na poispadale listove u džungli pamfleta, povezanih konopcem u najprašljivijim uglovima staretinarnica, a kasnije iz predrasuda Francuza koji reč »Balkan« upotrebljavaju pogrdno označavajući njom rastaquouere’ varvarina. Kada su me jednom u pariskom hotelu probudili bučni susedi, čula sam zvuk tri žestoka šamara i ženu koja jecajući viče: »Balkan! Balkan!« Jednom, u Nici, dok sam jela rakove ispred malog restorana u luci, začuli su se pucnji, jedan mornar je teturajući izašao iz susednog bara, a vlasnica je trčala za njim vičući: »Balkan! Balkan«. West nudi niz značenja termina Balkan koji su se koristili u zapadnoj Evropi da označe nešto nazadno. U engleskom jeziku su zapravo nastale izvedenice balkanizacija i balkanizirati, te se vrlo često mogu čuti u akademskim krugovima kada je riječ o geografskom rasparčavanju ili nekoj vrsti oprečnosti koja šteti multikulturalnim zajednicama. Konotacijska vrijednost termina Balkan u zapadnjačkom diskursu je većinom negativna, a rasprostranjena su mišljenja da na Balkanu još uvijek traju ratni sukobi te su narodi s Balkana često stigmatizirani u ostatku Evrope. U nekoliko navrata će Rebecca West naglasiti svoju naklonjenost Jugoslaviji, a u drugim navratima će pak doprinijeti balkanističkom diskursu kroz reprezentaciju vjerskog Drugog. U oba slučaja, tačnije Westine filije i/ili fobije prema Balkanu, radi se o krajnostima koje doprinose stereotipizaciji. Sanja Lazarević Radak smatra da je putopis kao žanr dijelom „karakterološka pseudonauka“ koja određuje pozicioniranje jednog naroda na civilizacijskoj ljestvici te koja u skladu s predstavljenom hijerarhijom odobrava mjere koje bi mogle biti poduzete u svrhu civilizovanja inferiornog naroda. S obzirom da je putopis Rebecce West dugo bio popularan izvor informisanja javnosti, Westina književna reprezentacija Balkana se tumačila kao činjenica. Američki diplomata Richard Holbrooke koji je imao značajnu ulogu u kreiranju i potpisivanju Daytonskog sporazuma je u svom memoaru Okončati rat napisao da su mnoge knjige i članci o Jugoslaviji ostavili utisak da je rat bio neizbježan. Najpoznatija knjiga o ovome regionu napisana na engleskom jeziku je putopis Rebecce West. Njeni otvoreni pro- srpski stavovi5 i viđenje muslimana kao rasno inferiornih su utjecali na dvije generacije čitatelja i zakonodavaca. Balkanistički diskurs u putopisu Rebecce West je imao i indirektan utjecaj na internacionalne odnose tokom posljednjeg rata na ovim prostorima. Politički putopis Balkanski duhovi: putovanje kroz historiju američkog pisca Roberta Kaplana je nastao dijelom iz Kaplanovog oduševljenja putopisom Rebecce West kojoj odaje priznanje u uvodnom dijelu putopisa. Razni izvori su prenosili da je američki predsjednik Bill Clinton odlučio da ograniči američke intervencije tokom rata u BiH i ne doprinese stabilnosti nakon što je pročitao Kaplanov putopis. Naime, Clinton je stekao utisak da se narodi na Balkanu bore jedni protiv drugih preko 500 godina te da bi SAD trebale ostati izvan sukoba. Kaplanov putopis, namjerno ili ne, je predstavio narode na Balkanu kao barbare koji ne mogu dugo opstati u miru pa je tako svaka intervencija redundantna. Ovaj primjer balkanizma je donekle osporio Toni White u knjizi Još jedna budala na Balkanu: stopama Rebecce West u kojoj pretežno piše o umjetnosti i urbanizmu na Balkanu, a sam naslov ukazuje na mogućnost krive percepcije Balkana i stvaranja nove vrste balkanizma. Putopis Crno jagnje i sivi soko: putovanje kroz Jugoslaviju je prvi put objavljen 1941. godine te odmah postao bestseller na Zapadu, te stekao reputaciju kao „djelo genija“, kako ga je opisao historičar A. J. P. Taylor. Iako je Jugoslavija predmet Westinog putopisa, on je u Jugoslaviji postao dostupan tek 1989. godine kroz prijevod Nikole Koljevića u skraćenom izdanju.6 Srbijanski časopis Književne novine je 1993. godine objavio prijevod dijelova izostavljenih u skraćenom izdanju u autorstvu Ane Selić, čime je prijevod putopisa kompletiran. Kako i zašto Jugoslavija? Rebecca West7 se prvi put otisnula na putovanje Balkanom 1936. godine, nakon što je čula za atentat na kralja Aleksandra I. Karađorđevića u Marseilleu. Atentat ju je preplašio i zaintrigirao: Čula sam spikera koji je govorio o tome kako je tog jutra kralj Jugoslavije ubijen na ulicama Marselja. Doprli smo do drugog čina misterije koju predstavljamo ovde na zemlji, i znala sam da bi njim mogla početi agonija. Ona zbrdazdola pokupljena znanja, kojima svi raspolažemo, upućivala su me na to da je u pitanju delo neke strane sile. Rat mi se činio neizbežnim, i doista bi i počeo da jugoslovenska vlada nije primenila gvozdenu kontrolu nad svojim stanovništvom, tada i kasnije, a i da se nije uzdržala od i najmanje provokativne akcije protiv svojih neprijatelja. Neizbježnost rata na koju se West referira potvrđuje stigmatizaciju balkanskih naroda kao ofanzivnih. Teritorija Balkana, kako tvrdi američka historičarka Barbara Jelavich, postajala je primamljiva Zapadu „uglavnom samo onda kada je postajala pozornica rata ili nasilja“. Na područje današnje Bosne i Hercegovine, West stiže iz Hrvatske te putuje iz pravca Hercegovine ka Bosni, kako je putopis u originalu i podijeljen. Poglavlje o Hercegovini sadrži tri potpoglavlja: „Trebinje“, „Na putu“, i „Mostar“. West otpočinje poglavlje o Trebinju sa općim pregledom historijskih prilika na području Hercegovine, referirajući se na nizozemsku princezu i hercegovačku ratnicu Jeanne Merkus koja se, prema predaji, borila protiv Turaka na Balkanu. Lazarević-Radak navodi da balkanistički diskurs najčešće otpočinje predstavama o Turcima kao stanovništvu koje je, u kulturnom smislu, obeležilo Balkan. [...] Turci ostavljaju pečat na prošlost, sadašnjost i budućnost ovih naroda. Ove predstave preći će u ironizaciju u daljem govoru o stanovništvu na Balkanu, određujući njihovu ambivalentnost u odnosu na prostor evropskog i civilizovanog, i omogućujući stvaranje graničnog prostora. Sukobi između Merkus i Turaka na ovim prostorima ilustruju sukob Okcidenta i Orijenta gdje se Orijent povezuje s Balkanom i narodima s Balkana, što jeste okosnica balkanističke prakse u Westinom putopisu. Prilikom posjete pijaci u Trebinju, nakon što lokalni vodič naziva muslimansko stanovništvo na pijaci „Turci“, West informiše čitatelja da su muslimani na ovom području originalno Slaveni koji su se poturčili te da su „pravi Turci napustili zemlju za vrijeme austro-ugarske okupacije“, što je već decenijama uvriježeno mišljenje među narodima na ovim prostorima. Posmatrajući muslimanke koje su u to vrijeme nosile zarove/ vale/velove, West se obraća svome mužu s pitanjem: „Da li misliš da zar doprinosi ženskom šarmu?“, na šta on odgovara: “Da, na neki način, sve izgledaju kao mali škotski terijeri obučeni da izvode trikove, sa onim izraženim crnim njuškama.”. Putopis Crno jagnje i sivi soko je općenito prožet figurom obespravljene balkanske žene, posebno muslimanke. Međutim, ono što pripovijedačica i njen muž, koji funkcionišu kao emblem zapadnjačkih predodžbi o Balkanu, zanemaruju jeste da oni stvaraju tu degradaciju maštanjem o mogućim razlozima za nošenje zara, pri tome isključujući religijske razloge/pridržavanje islamskih propisa. U nekoliko navrata se par dvoumi – da li žene muslimanke nose zarove jer ih opresivni patrijarhat primorava na to ili jer žele ostati tajanstvene? U oba slučaja one ostaju nedokučive evropskom pogledu, koji ih posmatra isključivo iz antitetičke pozicije u kojoj su zapadnjačke prakse i percepcije norma a sve što odudara od te norme je prijeporno i Drugo. Diskutujući alteritet i uzajamnost predodžbi u književnoj reprezentaciji, Syndram kaže da predodžbe o Drugom prvenstveno zavise od predodžbi o sebi koje su kulturalno uvjetovane: Reprezentacija onoga što je Drugo, strano i tuđe korespondira s komplementarnim idejama o tome što je poznato i domaće. Ta međuovisnost autopredodžbi i heteropredodžbi nadilazi granice pojedinačnoga teksta i ulazi u diskurs kulturnog vrednovanja. Imagološka analiza čini tu ekonomiju vrednovanja Sebe i Drugoga eksplicitnom jer povijesni, kulturni i politički preduvjeti koji postoje u pozadini tekstne reprezentacije postaju prepoznatljivima. Važno je naglasiti da je reprezentacija žena u balkanizmu kompleksna pošto je riječ o pojavi balkanske žene kao Druge (rasno, etnički), ali i kao same žene gdje se nameću implikacije o rodnoj opresiji. Radi se o dvostrukom ugnjetavanju kroz dominantni diskurs. Pri samom kraju dijela o Hercegovini, West će reći da je primjetna aura melanholije kod žena u Mostaru i okolini zbog čega ih ona žali. West piše u ime mostarskih žena i definiše ih bez direktne interakcije s njima u kojoj bi one iskazale svoja osjećanja i misli. Time West izražava zapadnjačke androcentrične narative, te zauzima patronizirajuću poziciju u odnosu na žene muslimanke s prostora Balkana. U Predgovoru ovog putopisa, Nikola Koljević ističe da je West bila feministkinja koja se se suprotstavljala „muškom načelu“, a slične tvrdnje se mogu pronaći u brojnim biografijama Rebecce West. Stereotipi koje je West imala o ženama s ovih prostora su proturječni njenoj reputaciji feministkinje. Zapravo, diskurs proizveden u putopisu Crno jagnje i sivi soko doprinosi zatomljavanju ženskih glasova i čini epistemičko nasilje o kojem je pisala Gayatri Chakravorty Spivak. Westin saputnik tvrdi da muslimanke pod zarovima odaju utisak hinjene razvratnosti i provokativnosti koje ga podsjećaju na atmosferu „Nevaljalih devedesetih“ koje se odnose na posljednju deceniju 19. stoljeća u Engleskoj. Ovaj period označava pobunu protiv viktorijanskih društvenih konvencija koje su naglašavale čednost i puritanizam, a među predstavnike se ubraja pisac Oscar Wilde protiv čijeg seksualnog opredjeljenja su podnošene tužbe i zbog kojeg su održavana suđenja. West dijeli muževo mišljenje te nešto kasnije opaža: Pogledi koje ljudi upućuju zabrađenim ženama pod velom, držanje tih žena koje pokazuje da su svesne tih pogleda, govori o jednom romantizmu koji ima vremena i za sanjarenje i za odluku, zato što je cvet koji niče iz zadovoljnog tela. Ova tradicija mirne senzualnosti muslimanskog je porekla. Muškarci su reprezentirani na sličan način kao i žene: „Muslimani su ulazili s ulica, egzotični u svojim fesovima. Objesili bi fesove i zaputili bi se da igraju damu i ispijaju crnu kafu, nisu se više činili kao muslimani nego kao obični ljudi“. Balkanizam se u prethodnom primjeru očituje kroz stvaranje vjerskih karakterologija koje naizgled nadilaze ljudske paradigme. Ovakav diskurs promoviše diskriminatorne i međusobno isključive binarnosti, npr. musliman-čovjek, koje stvaraju hijerahiju bivanja. Pomnija analiza potpoglavlja o Hercegovini pokazuje da je ono bogato primjerima nesenzibilnosti prema vjerskom i kulturalnom Drugom koje produbljuju i obnavljaju imperijalne ideje nadmoći. Može se konstatovati da je kroz čitavo poglavlje o Hercegovini prisutna pripovijedačka/književna kolonizacija, kako Goldsworthy naziva koloniziranje Balkana kroz književnost. Navedeni primjeri također ukazuju na nedostatak želje da se vjerski Drugi upozna jer bi samim time prestao biti Drugi prema kojem se izgrađuje vlastiti osjećaj nadmoći i prema kojem se potvrđuje slika Zapada o sebi kao jedinog ispravnog sistema vrijednosti. Muslimani i muslimanke koje par posmatra u Sarajevu su opisani na manje rezigniran način jer djeluju evropeizirani: Za susednim stolom sedela je Muslimanka, obučena u svilene dimije sa ljubičastim, purpurnim i zagasito plavima prugama. Njena duga, uska ruka izvila se iz nabora njene odeće da bi kašičicom, iz čaše prenela malo vode u fildžan. Eto to je turska kafa u kojoj plivaju čestice kafe, a hladna kap vode im pomaže da se slegnu. Ponovo je ispružila ruku kako bi zadigla peču, ali tek toliko da bi drugom rukom mogla prineti šoljicu usnama. Kada nije pila, sedela je spokojno dok je blagi povetarac pomagao da se na crnoj feredži otisnu obrisi njenih crta lica. Njen mir nije ličio na držanje zapadnih žena, a ipak su njena otkrivena usta i brada pokazivali neistočnjačko, svetleće skandinavsko belilo. Malo dalje su sedela dva Muslimana na klupi i razgovarala o politici, upirući prstom u novinske naslove. Obojica su bili visoki, koščati, crvenkaste kose i napadno plavih očiju. Da su bili bez fesa, čovek bi mogao pomisliti da su neki danski pomorski kapetani.  Neistočnjački izgled muslimana koje par sreće u Sarajevu narušava njihova očekivanja da su svi muslimani tamne puti, ali je taj izgled kao takav i prihvatljiv jer se doima bliži zapadnjacima i smanjuje prijetnju ili pomiješane osjećaje koji se javljaju kod zapadnjaka prilikom susreta sa vjerskim Drugim. West zapravo poredi muslimane koje je vidjela u Sarajevu sa onima koje je vidjela u Hercegovini. Zašto i kako su drugačiji? Bakić-Hayden smatra da „se svaki region koji je južno i istočno od nas vidi kao konzervativniji i primitivniji“, u ovom slučaju okolina Mostara u poređenju sa Sarajevom, te dodaje da to uvodi ideju „orijentalizma koji se ‘gnezdi’ u samom sebi i na taj način reprodukuje“. Dakle, orijentalizam, preciznije balkanizam, je prisutan u oba slučaja s tim što se dijeli na mikroorijentalizme/mikrobalkanizme zavisno od regije koja se posjećuje. West dalje kaže da muslimanke pod zarovima nisu bile posljednja čudna stvar koju su vidjeli u Trebinju jer ih je lokalni dječak obavijestio da turisti mogu posjetiti staru tursku kuću koja je nekada bila dom poznatog turskog paše. Na vratima kuće ih je dočekao muškarac koji je radio za tadašnjeg vlasnika kuće, kako West kasnije navodi, i koji im je s oduševljenjem govorio o nekadašnjem haremu i haremskim djevojkama u toj kući potvrđujući svojim opisima predodžbe koje su West i njen muž imali o haremu. Obilazak kuće je trajao kratko jer je par smatrao da je orijentalna atmosfera koju je domaćin nevješto imitirao nesnosna. Slično je pisala i Edith Durham u knjizi Teret Balkana koja kaže da Englezi zaziru od boravka na Balkanu zbog poluorijentalne atmosfere, što oslikava engleski ili pak zapadnjački etnocentrizam koji inhibira svaki vid kulturalnog relativizma. Prije samog dolaska u Mostar, West i njen muž se zaustavljaju u nekom od obližnjih hotela radi odmora. West opisuje toalet u tom hotelu kao „najzapadniji turski toalet koji sam ikad vidjela“. U toaletu je primjetna rupa u podu sa udubljenjima sa strane za svako stopalo, i česma iz koje teče voda duž brazde a koja je od pomoći u datoj situaciji. Efikasno je u urednom i održavanom domaćinstvu, ali je isto tako zabrinjavajuće jer pokazuje da postoji više od jednog načina da se uradi bilo što. Odabir riječi u opisivanju toaleta i sam opis toaleta ne treba proći neopaženo jer ukazuje na evropocentrično viđenje Balkana i njegove povezanosti sa Orijentom. Sintagma „Najzapadniji turski toalet“ se odnosi na geografsku blizinu Balkana kao Drugog (evropsko Drugo) u odnosu na ostatak Evrope. West je uznemirena stilom toaleta jer je on dokaz da „postoji više od jednog načina da se uradi bilo što“, pa čak i obavljanje nužde. Takav prizor podriva zapadnjačko jednoobrazno viđenje svijeta kao i balkanističku epistemološku hijerarhiju u kojoj su zapadnjačke kulturalne matrice na vrhu te hijerarhijske ljestvice. Uočljivo je da zapadnjaci većinu stvari na Balkanu posmatraju kroz baštinu turske carevine, koja je za njih egzotično nazadna što potvrđuje prethodno pomenutu poveznost orijentalizma i balkanizma. Za West i njenog muža, kao zapadnjake, postoji samo jedan ispravan način za uraditi bilo šta – zapadnjački način. Zapad se percipira kao mjesto „univerzalnog života“, te se javlja „bolna činjenica da [su zapadnjaci] gotovo nesposobni zamisliti oblike života koji su temeljno različiti od [njihovih]“, što objašnjava Westinu šokiranost. Na kraju, svaki susret sa drugačijom kulturom funkcioniše kao potvrda vlastitih vrijednosti i kao potvrda apriornih predodžbi o Drugom. Prilikom posjete Mostaru, West je, kako kaže, očarana arhitekturom grada i čistoćom obala Neretve: Nije bilo nijedne limenke niti papirića. Sigurno to nije zasluga neke službe za održavanje čistoće. Na Balkanu su ljudi skloniji tome da sjede, gledaju, i diskutuju o neredu nego da ga uklone. Vjerovatnije je da je takva čistoća bila zasluga muslimana i njihove ljubavi prema prirodi, posebno tekućoj vodi, koja ih je spriječavala da oskrnave takvo mjesto bacanjem smeća. Primjer iznad potvrđuje stvaranje stereotipnih karakterologija koje su osim vjerskih i nacionalne. West nanovo objektificira muslimane pripisujući im kosmičke kvalitete. Ovaj primjer također odražava dvosmislenost koja se javlja u balkanističkom diskursu – istovremeno stvaranje pozitivnih i negativnih stereotipa o narodima s Balkana. Muslimani na Balkanu, bar oni koje sreće u Mostaru, predstavljaju izvor fascinacija za West. U nekim dijelovima je impresionirana njima dok je u nekim šokirana, što je sasvim uobičajeno u retorici Drugosti: „Strano se može slaviti u svojoj šarmantnoj slikovitosti ili se odbacivati i ocrnjivati kao tuđe i sirovo“. U oba slučaju su daleki, u oba slučaja su Drugi jer pripovijedačica zauzima superiornu poziciju koja dozvoljava odobravanje ili neodobravanje navodnih navika određenog naroda ili vjerske grupe. Fokus putopisa Crno jagnje i sivi soko se nakon vjerskih grupacija pomjera na grad Mostar. West pridaje pažnju austrougarskom i post- austrougarskom hronotopu, koje konstruiše u pozitivnom svjetlu: „Dok Austrijanci nisu došli, Mostar nije imao hotele osim baraka preplavljenih bubama, bilo je teško navići muslimane da prestanu s klanjem životinja na ulicama“. Austrijanci i njihovo kulturalno naslijeđe su percipirani kao tračak Zapada na Balkanu, njima je civilizovanost implicitna te kao takvi daju značenje Balkanu i/ili Mostaru. West konstatuje da je Mostar bio necivilizovan sve „[d]ok Austrijanci nisu došli“ i prekinuli dotadašnje nehigijenske navike. Naglašeno je da su to bile navike imanentne muslimanima u Mostaru, te to potvrđuje njihovu poziciju Drugog. Slično se dešava sa prostornim odrednicama koje pripisuje muslimanskim radnjama i kućama: „Čak i danas je prosječna muslimanska radnja antiteza muslimanskoj kući. To je bijedna rupa, često bez stakla s prednje strane, koja mora da je hladna zimi i zagušljiva ljeti, a proizvodi i dobra u njoj su izložena u fantastičnom neredu“. Zazor prema vjerskom Drugom donekle baca sjenu na zazor od općenitog Drugog, ali ne umanjuje njegovo postojanje. Naime, kada opisuje nošnju muslimana u Mostaru, West kaže da je takva nošnja od pomoći tokom vrelih ljetnih dana s obzirom da prekriva skoro cijelo tijelo. S druge strane, West navodi da ne razumije upotrebnu svrhu tradicionalne mostarske nošnje: Nema takvog opravdanja za tradicionalnu mostarsku nošnju. Ona se sastoji od muškog kaputa, sašivenog od crnog ili plavog platna, prevelikog za ženu koja će ga nositi. Krojen je tako da ima krutu vojničku kragnu, vrlo visoku, možda čak osam ili deset inča, koja je izvezena zlatnim koncem s unutrašnje a ne sa spoljašnje strane. Nikada se ne nosi kao kaput. Žena ga navlači preko sebe, podižući ramena kaputa iznad svoje glave, tako da kruta kragna pada naprijed i strši ispred nje poput vizira, a ona može sakriti svoje lice ako stisne rubove kragne zajedno, tako da ne mora nositi veo. Rukavi mogu visiti ili se zašiti na leđima, ali ništa se ne može učiniti sa suknjama koje se vuku po zemlji. [...] Vrlo je nepogodan za kišu ili grub teren, i žena ne može nositi ili voditi dijete dok ga nosi. [...] Stroga ali i privlačna ljepota kaputa stavlja poseban i zastrašujući naglasak na značenje urođeno svim onim istočnjačkim stilovima nošnje koje sakrivaju žensko lice. To značenje se ne odnosi direktno na seksualnost; ono proizilazi iz stanja uma koje je manje lično, čak metafizičko, ali dovoljno primitivno da izazove mučninu Osim što ne može razlučiti upotrebnu svrhu, doima se da pripovijedačica ne može/ne želi dokučiti ni svrhu postojanja tradicionalne mostarske nošnje jer je vidi kao prizemnu nošnju koja se ne uklapa u zapadnjačke definicije ženstvenosti. Ovaj minuciozni opis svjedoči kulturalnom i istorodnom nadmetanju, te zasigurno zavrjeđuje mnogo više pažnje u kontekstu rodnog identiteta u balkanističkom diskursu. S obzirom na vještu uobličenost putopisa Crno jagnje i sivi soko, neosporivo je da on predstavlja nemjerljiv doprinos u pisanjima o Balkanu i britanskoj književnosti, kao i doprinos svjetskoj književnosti imajući u vidu niz publikacija koje su nastale inspirisane njime. Važno je istaći da se ne radi samo o književnim nego i neknjiževnim publikacijama, što upućuje na intertekstualne i interdiskurzivne aspekte putopisa Rebecce West. Šira kontekstualizacija ovog putopisa upućuje na njegov status književno-političkog diskursa odnosno na silinu njegove recepcije na geopolitičkom nivou koja se očitovala kroz politička previranja na ovim prostorima krajem 20. stoljeća. Raščitavanje putopisa je pokazalo da je on i plodno tlo za razne postkolonijalne i imagološke interpretacije, imajući u vidu reprezentaciju balkanskih naroda s područja Mostara u ovom putopisu. Dakle, s pravom se može konstatovati da je Crno jagnje i sivi soko diskurzivna artikulacija zapadnjačkih predodžbi o Balkanu/ balkanizma. Kako je ranije navedeno, specifikum balkanizma je zasnovan na evropocentričnosti zapadnoevropskih sila koje Balkan vide kao polucivilizovan, poluorijentalan, i barbarski, tj. na sličnom principu kao orijentalizam. Može se reći da je balkanizam nešto komplikovaniji u odnosu na orijentalizam, uzimajući u obzir položaj Balkana u Evropi. U balkanizmu, Balkan jeste geografski u Evropi dok je u svim ostalim paradigmama Drugi, onaj koji ne pripada ni Orijentu ni Okcidentu u potpunosti i koji je uvijek između - poluevropski, poluorijentalan, i polucivilizovan. West potvrđuje ovu premisu kroz niz primjera. Balkanski Drugi je reprezentiran ne kao sušta suprotnost nego kao skup dvosmislenosti, onog što Todorova naziva imputiranom dvosmislenošću. Najčešći stereotip koji se može pronaći u poglavlju o Hercegovini je onaj o vjerskom (muslimanskom) Drugom, koji stvara vjerske karakterologije i obrasce ponašanja. Iako je prikaz vjerskog Drugog, koje(g) West sreće na području Mostara, najzastupljeniji, ne treba zanemariti ni rasne, nacionalne, kulturalne, i rodne prerasude predstavljene u Westinom putopisu. Pomenute predrasude potječu iz evropocentričnosti i etnocentričnosti pripovijedačice. Njene heteropredodžbe su uveliko uvjetovane njenim autopredodžbama, pa se u putopisu radi o brojnim vrstama sučeljavanja i nadmetanja koji potvrđuju drugi dio autoricinog pseudonima: West (Zapad).

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: ANTIČKA PROŠLOST DANAŠNJE HERCEGOVINE U DJELU ARTHURA EVANSA
PODNASLOV: N/A
STRANA: 9-20
AUTOR(I): Almir Marić

Arthur John Evans je čuveni britanski arheolog, čije glavno životno djelo predstavlja otkriće minojske civilizacije na Kreti početkom 20. stoljeća. Od biografskih podataka treba izdvojiti da je rođen 1851. godine u bogatoj aristokratskoj porodici. Otac, John Evans, je bio jedan od pionira u nekoliko naučnih disciplina poput prethistorije, geologije i antropologije što je svakako imalo određenog utjecaja na naučni put njegovog sina. Arthur Evans se školovao u Oxfordu i kasnije u Göttingenu. Nakon boravka u Njemačkoj odlučio je da se posveti putovanjima i istraživanju Evrope. Posebno mu je bio zanimljiv prostor Balkana na koji je putovao još tokom studija. Prema riječima njegove biografkinje Sylvie Horwitz planirao je da postane stručnjak u politici, arheologiji, antropologiji i kulturi Balkana. Prvi put u Bosni i Hercegovini je boravio tokom ustanka 1875. godine o čemu je detaljno pisao u djelu London, 1876/1877 (dalje u tekstu: Kroz BiH pješke). Na putovanje je krenuo sa bratom Lewisom prije početka ustanka preko Zagreba prešavši sjevernu granicu Bosne. Uskoro je, kao novinar lista Guardian iz Manchestera, ponovo izvještavao britansku javnost o dešavanjima u našim krajevima što je objavljeno u djelu Illyrian Letters. U ovom radu fokusirat ćemo se na antičku prošlost današnje Hercegovine opisanu prvenstveno u djelima Kroz BiH pješke i Istraživanja o starinama u Iliriku, I-IV. Arthur Evans u svojim knjigama o našim krajevima, posebno onima koje su nastale tokom ustanka od 1875 do 1878.godine pristupa prvenstveno u kontekstu tadašnjih političkih prilika i svojih pogleda na situaciju u Osmanskom carstvu. Za njega je poznato da je bio pristalica liberalne struje u britanskoj politici koja je podržavala slavenske narode u borbi protiv Osmanskog carstva. Ipak, u svojim djelima donosi veliki broj važnih informacija o historijskim, etnološkim, antropološkim, geografskim i kulturnim prilikama u Bosni i Hercegovini u drugoj polovini 19. stoljeća. Na osnovu obimnog djela koje je nastalo u razdoblju dok je boravio na ovom području može se steći utisak da je Evans taj period uglavnom proveo u pisanju i arheološkim istraživanjima. Međutim, sve publikacije koje je izdao u ovom periodu nastale su u jednom veoma turbulentnom historijskom trenutku, vremenu velikih previranja na zapadnom Balkanu. Evans nije bio isključen iz tih dešavanja, nego je kao aktivni novinar i političar ponekad bio u samom centru velike krize poznate kao Istočno pitanje, odnosno pitanja sudbine Osmanskog carstva u Evropi i aspiracija Slavena, Bugara, Makedonaca, Albanaca i Grka. U djelu Kroz Bosnu i Hercegovinu pješke tokom pobune augusta i septembra 1875. sa istorijskim pregledom Bosne i osvrtom na Hrvate, Slovence i staru Dubrovačku republiku, koje je kod nas prvi put prevedeno i objavljeno 1965. godine, Evans se bavi prostorom Bosne i Hercegovine prije svega kao putopisac. Na osnovu ovog djela Evans će praktično vrlo brzo postati autoritet za pitanje Balkana u britanskoj javnosti. Njegova knjiga je često citirana od strane bivšeg premijera Gladstona i njegovih pristalica koji su smatrali da predstavlja relevantan izvor i daje pravi opis stanja na terenu, za razliku od informacija koje su dobijali od britanskih diplomata iz Osmanskog carstva. Za naše istraživanje posebno je važan i zanimljiv njegov boravak u Mostaru u koji je stigao u ljeto 1875. godine, na putu iz Sarajeva prema Dubrovniku. Pored brojnih tema kojih se dotakao prilikom boravka u ovom gradu, vrlo je interesantan njegov opis porijekla Starog mosta koji ustvari predstavlja releksiju dominantnih narativa tog vremena o izgradnji ove poznate građevine.2 Evans izlaže sve tada poznate i preovlađujuće teorije o nastanku mosta, prije svega o rimskom porijeklu ove građevine. Prema tim teorijama, koje se mogu pronaći kod putopisaca iz 20 - tih, 40- tih i 50-tih godina 19. stoljeća poput Wilkinsona ili Giljferdinga, Stari Smatra da bi se očevici složili sa Wilkinsonom da, uz tradiciju, veličina rada i oblik svoda potvrđuju rimsko porijeklo. Moramo primjetiti da su strani putopisci i poslije Evansa uglavnom zadržali narativ o rimskom porijeklu Starog mosta, ne prihvatajući mogućnost da je osmanska vlast bila sposobna da podigne građevinu takve ljepote i kvalitete, bez obzira na tradiciju i poznate hronograme o gradnji mosta na kojima je navedena tačna godina izgradnje, kao i natpis uklesan na jednoj ploči na mostu.4 Pored Starog mosta, Evans je prilikom boravka u Mostaru naišao i na veće količine rimskog novca. Od 200 komada kovanog novca kojeg je pregledao većinom se radilo o rimskom republikanskom, carskom i kasnoantičkom novcu, zaključno sa carem Konstancijem II. Bilo je i nekoliko primjeraka grčkog novca iz Dyrrachiuma. Novac je pronađen u Mostaru i njegovoj bližoj okolini. Na osnovu datacije novca Evans je pretpostavio da je rimsko naselje na ovom prostoru uništeno sredinom 4. stoljeća. Postojanje velike količine rimskog novca ukazuje na postojanje antikvara, odnosno kolekcionara u kasnoosmanskom Mostaru, kao što je to bio slučaj sa većinom tadašnjih bosanskohercegovačkih gradova. Evans ne spominje u tekstu ko mu je dao novac na uvid, niti navodi neki drugi podatak na osnovu kojeg se može zaključiti ko se ustvari bavio sakupljanjem rimskog kovanog novca u Mostaru 70 – tih godina 19. stoljeća. Evans je prilikom svojih putovanja po Balkanu između 1875. i 1882. godine pokazivao interes za razne ukrasne predmete, amulete, geme itd. Vremenom je stvorio pravu kolekciju gema koja je postala najpoznatija zbirka iz Dalmacije. Za vrijeme njegovog boravka u Dubrovniku u grad su dolazile izbjeglice iz nevesinjskog kraja i ostalih dijelova Hercegovine koje su nosile dragulje od karneola, ahata i ametista. Nijedan komad tog dragog kamenja nije bio ukrašen. Prema informacijama žena koje su ih nosile sakupljeni su u okolini Nevesinja. Na osnovu tih informacija Evans je zaključio da je upravo iz tog kraja nabavljan materijal za geme koje su kasnije ukrašavane različitim mitološkim motivima u Naroni, Epidauru i drugim većim primorskim centrima. Danas se geme koje je sakupio Evans prilikom svojih putovanja najvećim dijelom nalaze u Ashmolean muzeju u Oxfordu. U studijama Antiquarian Researches in Illyricum, I–IV (Istraživanja o starinama u Iliriku) za koje je materijal prikupio tokom boravka u Dubrovniku krajem 70 – tih i početkom 80 –tih godina 19. stoljeća Evans u potpunosti pokazuje svoj talenat za historiju i arheologiju. Za razliku od putopisa Kroz BiH pješke i Ilirska pisma u kojem je imao novinarski i putopisni pristup, u ovim studijama koje su izašle u časopisu Archaeologia br. 48 i 49, on prvenstveno piše kao naučnik, istraživač i arheolog. Iz dubrovačke vile San Lazaro u kojoj je bio smješten sa suprugom često je odlazio u unutrašnjost da istražuje starine, od prethistorijskih lokaliteta, brojnih antičkih nalaza, sitnih rimskodobnih nalaza do rimskih cesta. Dubrovniku ovaj prostor je istražio i opisao nešto detaljnije. Iz dostupnih biograija vidljivo je da je čak stvorio i određenu emotivnu vezu sa Dubrovnikom i njegovom okolinom. Evans je prvi na osnovu hodoloških istraživanja, prateći podatke iz Tabule, opisao cestu i rimske nalaze između antičkog Epidaura i Asama, odnosno današnjeg Cavtata i Trebinja. Prema Sergejevskom, koji je na terenu potvrdio postojanje ceste, Evans je prvi dao dokaze o njenom rimskom porijeklu. Također, prvi je istraživač koji je putnu stanicu Asamo smjestio u današnje Trebinje. Tek stoljeće poslije to će potvrditi Ivo Bojanovski. Bojanovski je i u ovom slučaju potvrdio Evansova istraživanja i razmišljanja, tako što je hodološki utvrdio čitavu komunikaciju od Cavtata preko Trebinja, Panika, Foče, Pljevalja, Prijepolja do Novog Pazara, sa usputnim naseljima. Prema njegovom mišljenju, ovaj pravac koji je u prethistorijsko i rimsko doba išao dolinama Trebišnjice, Drine i njihovih pritoka može se ravnopravno pridužiti trgovačkim putevima željeznog doba koji su išli dolinama Neretve i Save, Dunava i Vardara, Ibra i Morave. Taj put će naročito postati važan u narednim historijskim epohama. U srednjem vijeku bio je veoma važan za cjelokupnu trgovinu na ovom području, posebno Dubrovnika i ostalih balkanskih država, dok će osmanskim osvajanjima na Balkanu porasti njegov vojni i strateški značaj. Rad Arthura Evansa je na neki način pionirski u istraživanjima rimskih cesta u Bosni i Hercegovini, pošto on spada među prve arheologe koji su napornim i upornim terenskim radom pratili mrežu rimskih cesta na ovom području. Kasnije će na sličan način raditi Ballif, Sergejevski, Bojanovski itd. Vjerovatno je najveća vrijednost i doprinos njegovih hodoloških istraživanja u zaleđu Epidaura što je među prvima utvrdio da su se rimske ceste pružale prema unutrašnjosti a ne obalom kako je možda bilo logičnije na prvi pogled. Prema njegovom mišljenju, cestu Narona-Scodra ne treba posmatrati kao komunikaciju izgrađenu za bolju povezanost građana Narone, Epidaura ili nekog drugog grada. Jedini ispravan način na koji treba posmatrati ovu tematiku je u kontekstu povezivanja velikih gradova Salone i Dirahija, odnosno u širem smislu povezivanja Italije sa Grčkom. Glavni cilj „autoputa“ Narona-Scodra bio je da otvori najkraći kopneni put između Dalmacije i Epira i možemo biti sigurni da su tom cilju podređena sva lokalna razmatranja. Evansova arheološka i hodološka istraživanja u zaleđu Epidaura prekinuta su 1882. godine. Naime, kao što je 70 – tih godina pisao protiv osmanskih vlasti, tako je radio i kada su u pitanju austrougarske vlasti. Upravo zbog tekstova u novinama i drugih antiaustrijskih aktivnosti, Evans je završio u dubrovačkom zatvoru. Pušten je nakon šest sedmica i uskoro mu je naređeno da napusti prostor Austro – Ugarske, što je on i učinio. Na taj način je završena epoha njegovih istraživanja u Dubrovniku i njegovom zaleđu. Iz svega navedenog možemo jasno vidjeti dvije faze istraživanja Arthura Evansa na prostoru današnje Hercegovine u antičko doba, a što se na najbolji način relektuje u publikacijama koje smo analizirali u ovom radu. U prvoj knjizi pod naslovom Kroz BiH pješke tokom pobune augusta i septembra 1875. sa istorijskim pregledom Bosne i osvrtom na Hrvate, Slovence i staru Dubrovačku republiku iz 1875. Evans ovoj tematici pristupa u kontekstu tadašnjih političkih dešavanja i iz perspektive putopisca koji je imao određeni politički stav o tadašnjim prilikama na prostoru Osmanskog carstva. Najstarija prošlost u ovoj knjizi nije bila prioritet, ali se ipak na nekoliko mjesta dotakao tema koje su direktno ili indirektno povezane sa starim vijekom poput rimskog porijekla Starog mosta u Mostaru, rimskog novca, gema, itd. U studijama koje je objavio nakon protjerivanja iz Dubrovnika pod naslovom Istraživanja o starinama u Iliriku I – IV vidljiv je drugačiji pristup. On u punom smislu riječi pokazuje svoj talenat za antičku historiju i arheologiju. Posebno je zanimljivo njegovo istraživanje rimskih cesta na osnovu antičkih itinerara (npr. Tabula Peutingeriana) koji i danas imaju naučnu utemeljenost. Istraživanje i analiza dionica brojnih rimskih cesta Evansu su pokazala da su rimske ceste prvenstveno predstavljale strateški interes za rimsku državu, te su pomoću njih povezali ključne gradove i regije u ovom dijelu Carstva. Možemo zaključiti da je iskustvo koje je stekao na prostoru zapadnog Balkana u određenoj mjeri pripremilo Evansa za kasnija otkrića u Grčkoj po kojima će ovaj istraživač postati jedno od najvažnijih imena u historiji antičke arheologije.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: BIŠĆE I BLAGAJ U ODLUKAMA VIJEĆA DUBROVAČKE REPUBLIKE U 15. STOLJEĆU – ISPISI ARHIVSKE GRAĐE
PODNASLOV: N/A
STRANA: 21-62
AUTOR(I): Enes Dedić

Bišće je teritorijalna cjelina omeđena Neretvom na zapadu, na sjeveru Prenjom i Veležom odnosno župama Neretvom i Komom, na istoku župom Nevesinjem, a na jugu župom Dubravom. Pojavnost Bišća u izvorima prati se od najstarijih hronika koje opisuju ovo područje. Kroz Bišće je išao poznati trgovački put iz Dubrovnika i Drijeva, koji je dalje preko današnjeg Mostara uz Neretvu išao do Konjica, a odatle dalje prema centralnoj Bosni. U ovom teritorijalnom okviru se nalazio grad Blagaj, najvažniji politički centar Huma u srednjem vijeku. Iako je to danas opće poznato utvrda Blagaj se nalazi na uzvisini iznad izvora rijeke Bune, iznad današnjeg naselja Blagaj. Prvi put se u arhivskim dokumentima spominje 1423. godine, iako je sasvim jasno kako grad ima mnogo veću starost. Ispod Blagaja nalazio se dvor bosanskih vladara i vlastelina u Bišću. Sasvim je jasno kako su Bišće i Blagaj integralni dio bosanske države od prve polovine 14. stoljeća. To su bila rezidencijalna mjesta bosanskih vladara, istaknutih pripadnika iz roda Kosača, te kasnije osmanskih činovnika. U ovim mjestima borave ban Stjepan II, kralj Tvrtko I, kralj Dabiša, kralj Ostoja, njegov sin kralj Stjepan Ostojić, kralj Tvrtko II, vojvoda Sandalj Hranić, herceg Stjepan Vukčić, njegov sin vojvoda Vladislav, vojvoda Ivaniš Vlatković, blagajski knez Grgur, a kasnije vojvoda Šain, blagajski kadija, te dizdar. Stoga je pojavljivanje ovih mjesta u historijskim izvorima vezano za pitanja političkog i diplomatskog karaktera, a sačuvane isprave sačinjene u ovim mjestima svjedoče o važnoj kancelariji i aktivnoj produkciji koja se u malom broju sačuvanih domaćih isprava prati od Tvrtkove povelje iz 1382, preko povelje kralja Ostoje iz 1418, te povelje vojvode Sandalja Hranića iz 1423. godine. Blagaj se spominje i u tri čuvene povelje izdate od Filipa V i Fridriha III za Stjepana Vukčića 1444, 1448, i 1454. godine. S obzirom na geostrateški položaj u Bišću se nalazila i carina. U ovom mjestu egzistirao je i franjevački samostan najkasnije od početka 15. stoljeća. U privrednom pogledu ovo područje, kao i šire područje Huma, gravitiralo je Dubrovniku i dubrovačkim ekonomskim tokovima. Osmanlije su osvojile Blagaj u periodu 1466-1468. godine. Bišće i Blagaj su u ovim okvirima prepoznati u historiograiji. Podatke o srednjovjekovnom Blagaju i Bišću u ubjedljivo najvećem obimu pružaju izvori dubrovačke provenijencije koji se danas čuvaju u Državnom arhivu u Dubrovniku. Ovu arhivsku dokumentaciju moguće je podijeliti na različite kancelarske i notarske spise, pisma i uputstva dubrovačkih vlasti svojim poslanicima, testamente, tužbe, te odluke triju vijeća koja su zajedno sa knezom predstavljala osnovnu polugu vlasti u Dubrovačkoj Republici. Upravo odluke ovih vijeća pružaju najveći fond podataka o Bišću i Blagaju u naslovljenom periodu. Predmet analize u ovom radu su odluke: Velikog vijeća, Malog vijeća i Vijeća umoljenih koje se odnose na Blagaj i Bišće. Ovo istraživanje obuhvata vremenski period od 1400. godine, pa do kraja 15. stoljeća. Prvobitno su odluke sva tri vijeća zapisivane zajedno u seriju nazvanu Reformationes hronološki kako su usvajane, međutim zbog nepreglednosti od 1378. godine Veliko vijeće se upisuje u zaseban segment sveske, da bi se ta praksa primijenila i na ostala dva vijeća od 1387. godine. Od 1415. godine došlo je do potpunog razdvajanja bilježenja odluka vijeća te su odluke zapisivane u tri zasebne serije: Acta Consili Rogatorum, Acta Minori Consili, te Acta Consili Maioris. Za usvajanje određene odluke najčešće je bila potrebna većina glasova prisutnih vijećnika, a glasanje se vršilo ubacivanjem kuglica u kutije. Kako bi donesena odluka dobila pravni osnov, propisan je minimum prisutnih vijećnika: za Malo vijeće 6 članova, za Veliko vijeće 60 članova, dok je za funkcioniranje Vijeća umoljenih bilo potrebno prisustvo 30 članova. Veliko vijeće je predstavljalo najviši organ vlasti i redovito je odlučivalo o izboru dužnosnika, davalo je saglasnost za uvoz i izvoz dobara i pružanje različitih usluga, donosilo odluke oko upućivanja poslanstava. S vremenom su najznačajnije nadležnosti Velikog vijeća prenesene na Vijeće umoljenih čije su kompetencije bile odlučivanje o najvažnijim državničkim pitanjima koja su zahtijevala poseban oprez. U okviru ovog vijeća donosene su odluke vezane za diplomatske misije, sastavljanje pisama i uputstava za poslanstva, komunikacija sa susjednim vladarima i vlastelinima te odluke vezane za inancijske izdatke. Malo vijeće je donosilo odluke o svakodnevnim poslovima koji nisu imali naglašen važan državni karakter, ono je vodilo posebnu brigu o sastavljanju sudskih komisija za sporove Dubrovčana koji su bili izvan granica Republike. Cilj ovog istraživanja je prirediti kompletne ispise svih odluka triju vijeća u kojima se spominju Bišće i Blagaj te donijeti zaključke bazirane na ovim informacija konsultirajući i druge vrste izvora. Odluke vijeća Dubrovačke republike iz 15. stoljeća sastoje se od ukupno 74 sveske sa preko 20 hiljada dvostranih folija. U naznačenom periodu Bišće i Blagaj su bili predmetom 85 odluka ili skupina više uzastopnih odluka ovih vijeća. Statistički posmatrano na Blagaj se odnosi 58, a na Bišće 28 odluka, uz činjenicu kako se u jednoj odluci Malog vijeća iz 1436. godine spominju istovremeno oba mjesta. U nekoliko odluka spominje se i „subtus Blagai“ odnosno podgrađe Blagaja. Uobičajeno najviše podataka o ovim mjestima pruža serija Acta Consili Rogatorum sa 54 spomena (serije od 1-26), zatim Acta Consili Maioris sa 20 (serije od 1 do 12), te Acta Minori Consili sa 9 (serije 1-17). Iz serije Reformationes za ovu temu bitne su sveske 32 i 34 koje pružaju 2 podatka. U prve četiri decenije 15. stoljeća Bišće se spominje mnogo učestalije, tako da sve odluke o Bišću potiču iz perioda između 1403. i 1436. godine. Blagaj se spominje od 1428. godine, a posljednji podatak iz ovog stoljeća o ovom mjestu potiče iz 1492. godine. Prema graikonu učestalosti podataka u ovoj vrsti izvora jasno je kako se Bišće i Blagaj najviše spominju od početka dvadesetih do kraja šezdesetih godina 15. stoljeća, te je jasno kako je nakon osmanskog osvajanja interakcija činovnika iz ovih mjesta sa Dubrovnikom uveliko opala. Radi se o odlukama pisanim na latinskom jeziku uz korištenje velikog broja skraćenica svojstvenih srednjovjekovnoj latinskoj pisarskoj praksi. Dokumenti su poprilično dobro očuvani i solidno čitki. Različite su varijacije pisanja imena Bišća: Bisce, Bissiçe, Bissze, Bisçe, Biszie, Bissce, Bissçe, Bisze, Bistize, Biscize, Bistice, te Blagaja: Blagai, Blagay. Karakteristika odluka sva tri vijeća jeste da se radi o kratkim navodima u kojima su deinirane odluke određenog vijeća o postavljenom upitu odnosno problemu koji je iskrsao. Aprila 1415. godine Dubrovčani su osjećali opasnost od Osmanlija koji su se nalazili blizu njihovih granica, te su sukladno tome naložili knezu Slanog da pošalje uhode prema Bišću i okolnim mjestima. Najveći broj odluka se odnosi na raspravu oko čašćenja bosanskih vladara, vlastelina iz roda Kosača ili u kasnijem vremenu osmanskih službenika, koji su u to vrijeme boravili u Blagaju ili Bišću. Radilo se o uobičajenom diplomatskoj praksi tog vremena. Najčešći poklon bila je riba iz Neretve za čije dopremanje su dubrovačke vlasti zaduživale svoje činovnike u Drijevima i određivali posebne barke za lov ribe. Vrijednost poklona se kretala između 30 i 50 perpera, iako su zabilježeni slučajevi kada su dubrovačke vlasti izdvajale i do 140 perpera – što je bio slučaj sa kraljevima Ostojom i Stjepanom Ostojićem. Podaci ove vrste daju jasnu informaciju o vremenu boravka bosanskih vladara i vlastelina u ovim mjestima. Prisustvo kralja Ostoje moguće je pratiti 1403. zatim 1417. i 1418. godine kada je tu boravila i njegova supruga, dok je njegov nasljednik Stjepan Ostojić prisutan u ovim mjestima 1419. godine. Od 1421. do 1433. godine izvori prate učestali boravak vojvode Sandalja, kada su Kosače uspjele povratiti upravu nad ovim posjedima. Zanimljiv je i dolazak kralja Tvrtka II u Blagaj kao Sandaljeva gosta oktobra 1428. godine. U Bišću se nalazila i carina na Buni koja je bila učestalim predmetom rasprava između dubrovačkih vlasti i bosanskog vojvode u periodu između 1428-1430. godine. Prema jednoj odluci iz oktobra 1421. dubrovačke vlasti su za Sandaljeve potrebe uputili jednog svog kancelara u Bišće. Za vrijeme Konavoskog rata, august 1430. dubrovačke vlasti su uzimale u svoju službu najamnike između ostalog i iz Blagaja. Sandaljev nasljednik vojvoda Stjepan prisutan je u ovim mjestima između 1436. i 1463. godine, uz činjenicu kako se tokom hercegova sukoba sa Dubrovnikom njegov sin Vladislav odmetnuo i najkasnije augusta 1452. godine zauzeo Blagaj. Vojvoda Stjepan je prilikom svojih boravaka u Blagaju i Bišću od Dubrovčana imao različita potraživanja poput molbi da mu se ustupe brigantini, barke, te da kupi i izveze oružje. U ovom periodu zabilježen je boravak Stjepanove supruge Jelene, majke Katarine, te u decembru 1437. i kompletne njegove porodice u Blagaju. Iz odluka o čašćenju vladara, te vlastelina iz roda Kosača moguće je ustanoviti kako je njihov boravak u Bišću i Blagaju najintenzivniji u periodima februar-mart, te novembar-decembar, međutim u ovim su mjestima boravili i tokom drugih godišnjih doba. Kako je u Bišću egzistirao i franjevački samostan, u jednoj odluci iz jula 1429. godine ovlašćuje se dubrovački carinik u Drijevima da pokloni franjevcima u Bišću 2 modija soli. Tokom jula 1464. godine spominje se kao knez Blagaja Grgur. Prema odlukama dubrovačkih vijeća Osmanlije su upravljale Blagajom sredinom 1469. godine, a u junu 1473. u Blagaju se nalazi osmanski kadija kojeg dubrovačke vlasti daruju sa tkaninima. Sličnim poklonom daruju januara 1476. vojvodu Šaina. Hronološki posljednji podatak iz ove vrste izvora ukazuje kako se maja 1492. godine u Blagaju nalazi dizdar kojeg Dubrovčani daruju sa poklonom u vrijednosti 22 dukata. Bišće i Blagaj su bili smješteni na iznimno važnoj putnoj komunikaciji koja je povezivala Dubrovnik sa unutrašnjim ekonomskim i političkim centrima. Povoljan geostrateški položaj uvjetovao je da još u ranom srednjem vijeku ovaj prostor bude nastanjen i u njemu izgrađena utvrđenja. Bišće i Blagaj se učestalo spominju u arhivskim dokumentima 15. stoljeća, međutim njihova korelacija sa najstarijim podacima o naseljima na ovom prostoru još uvijek nije jasno deinisana. Od prve polovine 14. stoljeća sastavnim su dijelom bosanske države. Na području Bišća nalazio se dvor bosanskih vladara, a od početka 15. stoljeća upravu nad ovim prostorom ostvario je bosanski vlastelinski rod Kosača i zadržao je do osmanskog osvajanja najkasnije 1468. godine. Blagaj se prvi put u arhivskim dokumentima spominje 1423. godine, međutim sasvim je izvjesno kako je grad podignut mnogo ranije. Pojavljivanja ovih mjesta u historijskim izvorima vezana su za pitanja političkog i diplomatskog karaktera. Izvršena analiza serija Državnog arhiva u Dubrovniku ukazuje kako su u naznačenom periodu Bišće i Blagaj bili predmetom 85 odluka ili skupina više uzastopnih odluka Vijeća Dubrovačke Republike. Statistički posmatrano na Blagaj se odnosi 58, a na Bišće 28 odluka, Najviše podataka o Bišću i Blagaju pruža serija Acta Consili Rogatorum sa 54, Acta Consili Maioris sa 20, Acta Minori Consili sa 9, te sa 2 spomena. U prve četiri decenije 15. stoljeća Bišće se spominje mnogo učestalije, dok se Blagaj spominje od 1428. do 1492. godine. Radi se o kratkim navodima u kojima su deinirane odluke određenog vijeća o postavljenom upitu odnosno problemu koji se pojavio. Najveći broj odluka se odnosi na raspravu oko čašćenja bosanskih vladara, vlastelina iz roda Kosača ili u kasnijem vremenu osmanskih službenika, koji su u to vrijeme boravili u Blagaju ili Bišću. Najčešći poklon bila je riba. Vrijednost poklona se kretala između 30 i 50 perpera. Kroz ovu vrstu izvora naziru se i rasprave oko carine u Bišću. Podaci iz ovih dokumenata daju jasnu informaciju o vremenu boravka bosanskih vladara i vlastelina u ovim mjestima, njihov boravak u Bišću i Blagaju najintenzivniji u periodima februar-mart, te novembar-decembar.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: PLAVO, CRVENO I ZELENO – INTERAKCIJE U MOSTARSKOM REALITETU
PODNASLOV: N/A
STRANA: 741-758
AUTOR(I): Dario Terzić

Ovaj rad samo je dio istraživanja koje traje duže od šest godina a čiji je zadatak da identiicira konliktualne boje u gradovima u tranziciji, odnosno podijeljenim gradovima. Kako je i Mostar dio te velike priče, pokušat ću predstaviti tek neke od efekata, pokazatelja i indikatora igre boja u svakodnevnoj komunikaciji jednog takvog grada. Ključ dobrih međuljudskih odnosa u jednom gradu je komunikacija. Za dobru je komunikaciju bitan sadržaj poruke. Poruke koje stižu do nas mogu biti govorne, zvučne ili slikovne. Važan element slikovnih pouka, svakako je boja. Boja govori i mi se, kao što tvrdi Giovanni Piana, moramo potruditi da razumijemo što nam to ona govori. Boja je znak, boja je simbol, boja je signal U teoriji i praksi često dolazi do izjednačavanja pojmova znak, simbol, kôd…Boja se pojavljuje ikao znak, kôd, simbol pa je stoga možemo proučavati i u okviru semiotike kao opće znanosti o znakovima i simbolima. Znak je sve što proizvodi značenje, znakovi proizvode više njih, ne samo jedno po znaku. Konotaciju znaka čini zbir svih njegovih mogućih označenih. U želji da napravi jasnu distinkciju između pojmova semantika i semiotika, Eco tvrdi da svako proučavanje znakovnih sistema koje nije zavisno o lingvistici jeste u stvari semiotičko proučavanje. Zadatak semiotike je, kako drži Eco, da proučava kodove kao kulturalne fenomene. Kôd je, najjednostavnije rečeno, skup znakova koji se koriste u komunikaciji. Savremeni lingvisti otkrivaju postojanje tzv. gramatike boja. Kao što svaki jezik ima gramatiku koja važi za sve govornike i koja se uči, slično tome – u jednoj kulturi vrijede određena pravila za boje i ta pravila se usvajaju na isti način kao što se uči jezik. „Boje su zavežljaji distinktivnih osobina i kompleksi nabijeni metaforičkim značenjem“. Koje su nam vještine potrebne da bismo neku boju mogli protumačiti, analizirati, razumjeti? Schleiemacher naglašava da je vještina razumijevanja potrebna ne samo u odnosu na tekstove, već i u općenju sa ljudima. Goldman uočava kako iste ili slične činjenice u različitim kontekstima mogu imati potpuno suprotna ili različita značenja, te da njihovo proučavanje ima vrijednost samo ukoliko je uključeno u dinamičku cjelinu društvenih i historijskih zbivanja čiji su dio. Crvena boja će u jednom društvenom kontekstu biti shvaćena kao simbol komunizma, a u nekoj drugoj situaciji ona je jedna od osnovnih boja sa hrvatske zastave i sl. U ovom istraživanju koje je pokušalo prodrijeti u neke dinamike konliktne kromatske komunikacije u Mostaru, kao podijeljenom gradu, tri su se boje pokazale kao vrlo simptomatične - crvena, plava i zelena. U kolektivnom imaginariju ovog grada u predratnom periodu dominirali su: Crveni Mostar, plavo nebo hercegovačko, zelena Neretva. Grad kao prostor ima i svoja kromatska obilježja: jedno od njih jeste i boja tablica na kojima su ispisani ulični brojevi. Ove tablice obilježavaju jedan teritorij, čine ga prepoznatljivim, specifičnim. U većini gradova su te tablice jednoobrazne, tj., iste boje za cijelo gradsko područje. U Mostaru su adrese, odnosno ulični brojevi nekoć ispisivani skoro isključivo na plavim limenim tablicama. U jednom dijelu Mostara danas prevladavaju crvene tablice, a u drugom se mogu vidjeti i zelene. Obilježavanje prostora uz pomoć kromatskih kodova nova je sadašnjost mostarska. Jedan od najboljih primjera kako se bojama može reći „mi smo drugačiji“, odnosno „mi želimo biti drugačiji“ jeste slučaj nekadašnjeg fudbalskog kluba „Bjelopoljac“ iz periferijskog naselja Bijelo Polje. Taj klub je postojao i prije rata a njegove boje su bile bijela i crvena. Armija BiH je 30.06. 1993. ušla u veći dio bijelopoljske kotline, ta je zona podijeljena na dva dijela tako da danas već u naselju Potoci imamo vidljivu podjelu na hrvatski i bošnjački dio. Upravo tu u Potocima, na udaljenosti od nekih 500 metara danas se nalaze dva „Bijelopoljca“, jedan je bošnjački, drugi hrvatski. Svako od njih ima svoj stadion. Razlika je više nego vidljiva: „bošnjački“ stadion dobio je „izrazitu“ zelenu boju, dok stadion hrvatskog kluba krase plava i crvena. Crvenu, plavu i zelenu boju povezuje i daltonizam. Englez John Dalton je daleke 1794. godine dao prvi naučni opis daltonizma. Dalton je „bolovao“ od deuteranopije. Deuteranopija predstavlja neosjetljivost na zelenu boju, protanopija na crvenu, a tritanopija na plavu boju. U našem istraživanju posebno mjesto zauzima upravo osjetljivost na ova tri kromatska koda. Pokušavalo se do sada boriti protiv daltonizma na različite načine; pojedine forme ovog poremećaja moguće je staviti pod kontrolu posebnim softwareom, dok neki drugi oblici iziskuju i specijalne leće. Pojedinci se podvrgavaju kirurškim operacijama i u tim slučajevima je zabilježen ograničen uspjeh. Najnovija tehnologija putem iPhone-a i iPad-a nudi simulaciju i ispravku diskromatskog vida. Svjedoci smo danas, također, pojave koja bi se mogla nazvati „socijalni daltonizam“. Kao što postoji anatomski daltonizam koji je urođen i mehanički, možemo reći da postoji i socijalni daltonizam, kod kojeg je percepcija boja iskrivljena na jedan drugačiji način. Riječ je o (ne) svjesnom odbijanju jedne boje, negiranju onoga što ona jeste, stavljanju te iste boje uglavnom u negativne kontekste. Ljudi tu boju vide – ponekad se prave da je ne vide, a u neki slučajevima je preziru. U mostarskoj svakodnevici brojne su mini epizode takvog izražavanja stava prema bojama – izbjegavanje stolice u restoranu jer je „previše plava“, kidanje smrtovnice „samo zato što je zelena“, izrugivanje crvene kao šejtanske i komunističke boje itd. Svako od nas ima pravo da jednu određenu boju voli, ili da je ne voli. Mi sami određujemo koje boje (ne) želimo imati u svome domu, u svom ormaru. U svom malom svijetu svakome je dozvoljeno da svoju stvarnost boji onako kako mu dogovara. U socijalnoj interakciji, međutim, do pojedinca stižu informacije o poželjnim i nepoželjnim bojama. Stvaraju se animoziteti, dolazi do komunikacijskog konlikta, nerazumijevanja, informacijskog šuma. Naš netolerantan odnos prema nekoj boji, od izbjegavanja te boje, prelazi u mržnju ili u agresiju (čupanje trave ili razbijanje zelenih semaforskih lampi u Glazgovu), cijepanje zelenih smrtovnica u zapadnom Mostaru ili izrugivanje onim crnim u istočnom dijelu Mostara. Javlja se kromofobija kao novi civilizacijski poremećaj. Taj neki novi daltonizam može biti isključivo nacionalni (jednu boju asociramo isključivo uz jednu naciju) ali i ideološki. Jadranka Kosor je u Hrvatskoj prizivala strah od crvenoga, a u Sloveniji pokušavaju ovu boju udaljiti sa svih nacionalnih obilježja. Na uniformama slovenskih sportskih reprezentacija crvena se boja zamjenjuje zelenom. Difuzija boja u podijeljenim realitetima prolazi kroz različite transformacije, te u jednom dijelu podijeljenog grada nalazimo zastave jedne, u drugom neke druge boje. Natpisi na školama također mogu biti „šareni“. U Mostaru je vidljiva još jedna kromatska podjela. Ne znam da li je možemo nazvati kromatskom podjelom života i smrti, ali u svakom slučaju zastupljenost osmrtnica jedne boje varira od jednog predgrađa do drugog. I prije rata u Mostaru su se mogle vidjeti (podjednako) zelene i crne smrtovnice (plavih je uvijek bilo manje u odnosu na ove dvije boje). Česte su u to vrijeme bile i crvene smrtovnice (ako je riječ o članovima Saveza komunista, odnosno prvoborcima). Danas je crvenih smrtovnica još manje i uglavnom je riječ o antifašistima, aktivistima isl.). Ostale su prevladavati zelene i crne. Dok su prije rata te dvije boje bile skoro podjednako zastupljene u svim dijelovima grada, (bar u centru grada nisu postojala isključivo muslimanski, srpski ili hrvatski kvartovi) danas imamo zone sa dominantnim zelenim, odnosno dominantnim crnim smrtovnicama. Kako je došlo do podjele grada po nacionalnom (i vjerskom) kriteriju, tako je i došlo i do kromatske podjele smrtovnica. Malo je onih koji će smrtovnice svojih najbližih postaviti na oglasna mjesta u drugom dijelu grada. Ništa neobično – možemo zaključiti. Situacija ipak postaje „neobična“ kada dolazi do rušenja „novonastalih“ pravila, do razbijanja već nastalog kromatskog poretka. Ljudi se navikavaju samo na jednu boju, na jednu vrsta smrtovnica, navikavaju se na „naše smrtovnice“, tako da im smrtovnice druge boje smetaju, one ih provociraju. Reakcije mogu biti vrlo neprimjerene (od šaranja, kidanja do pljuvanja po smrtovnicama). Koliko je ta kromatska podijeljenost vidljiva govore i sljedeći podaci:postotak crnih smrtovnica u zapadnom dijelu grada iznosi 84%, a u zapadnom 30%, istovremeno zelenih je smrtovnica u istočnom dijelu grada 64% a u zapadnom 14%. Boja se ponekad ponaša kao pravi medij. Dovoljno je promijeniti boju da bi se promijenio smisao poruke. Najjednostavniji primjer za to nam je obična zastava: bijela zastava ima jedno značenje, ako je za Prvi maj obojimo u crveno, sigurno da nosi drugu poruku; ako je na nekom vjerskom skupu obojimo u zeleno, i poruka će biti drugačija. Ako jedna takva zelena zastava u svatovskoj povorci „prođe“ Bulevarom, koji je crta razdvajanja u gradu Mostaru, postoji mogućnost da će ona u očima hrvatskih građana biti shvaćena kao provokacija. Ne tvrdimo da jeste, ali kažemo da postoji mogućnost. Dovoljno je crvenu kocku sa šahovnice zamijeniti bijelom i dobiti modiiciranu poruku. Kandinski navodi da je plava boja suprotna žutoj, ima silazan ton u beskonačne dubine, asocira na ton laute. Što se tiče psihičkog djelovanja boje “tu se očituje psihička snaga koja izaziva duševnu vibraciju”. Boje dobivaju okus i miris, razvijaju se sinestezije. Postoje li i u poetskim tekstovima neki mali „Da Vinci“ kodovi? Možda nam pjesnici izborom boja u svojim pjesmama žele poslati tajnu poruku? Ko je sposoban otkriti i razotkriti takve poruke? Analizirali smo poezije koju su potpisali neki od najpoznatijih pjesnika u regionu i pokušali odgonetnuti je li i njihova poezija na neki način „šifrirana“. Analizirali smo poeziju pjesnika koji su se u našoj anketi. Izdvojeno 326 sintagmi sa leksičkom komponentom boje: plava (ili modra) – 29%, bijela – 21%, crna – 18%, žuta/zlatna – 16%, crvena – 10%, siva – 3% i zelena – 3% Kod Šimića dominira plava boja (modra), zatim slijede leksička polja bijele, crne, crvene i žute boje dok najmanju frekvenciju imaju siva i zelena. Grafika 1: Šimić Pjesnike, čiju smo poeziju htjeli „detektirati“, nismo izabrali tek slučajno. Njihova imena su također proizašla iz naše ankete. Među naša tri prijedloga našli su se: Mak Dizdar, Antun Branko Šimić, Aleksa Šantić, dok su i ispitanici mogli dati svoje prijedloge tako da smo na ovaj spisak kasnije uvrstili i Tina Ujevića, Miku Antića, Vesnu Parun te Ivu Andrića (mada smo predlagali isključivo pjesnike). U poeziji Alekse Šantića zastupljenost boja je: zlatna – 28,9%, crna – 21,7%, plava – 20,2%, srebrna – 13,04%, crvena – 10,14%, žuta – 2,9% i bijela – 2,9 Graika 2: Šantić Ono što je posebno zanimljivo jeste da u cijeloj ovdje analiziranoj zbirci poezije Alekse Šantića zelena boja se ne pojavljuje niti jednom. 8 Zastupljenost boja u poeziji Maka Dizdara je : bijela – 31,91%, crna – 21,2%, zlatna – 12,76%, zelena – 10,63%, plava – 10,63%, žuta – 8,5%, srebrna – 2,12% i crvena – 2,12%. Grafika 3: Mak Dizdar Grafika 4: Latić U poeziji Džemaludina Latića najzastupljenija je plava –19 %,slijede: zelena – 15 %, bijela – 15%, žuta pet – 15%, crna – 12%, zlatni – 9% i crvena – 4%. Plava je najzastupljenija i u poeziji Tina Ujevića sa– 24%. U Ujevićevoj poeziji zastupljena je i bijela – 16%, te crna – 15%, crvena – 10%, žuta – 9%, zlatna – 6%, zelena – 5%, srebrna – 3%, ljubičasta – 2%, ružičasta – 2%, smeđa – 2%, siva – 2%, bronza – 2% i riđa – 1%. Graika 5: Ujević Boje koje najčešće srećemo kod omiljenijih domaćih pjesnika su plava, bijela, crna i zlatna. U poeziji A. B Šimića dominira plava, slijede je bijela i crna. Bijela je omiljena boja Maka Dizdara; odmah potom u poeziji ovog pjesnika slijede crna i zlatna. Zlatna dominira kod Šantića koji svoje stihove često boji i u bijelo i crno, ali nikada u zeleno. Ujevićeve tri „top boje“su plava, bijela i crvena. U poeziji Džemaludina Latića dominiraju plava, zelena i bijela boja. Graika 6: zastupljenost zelene boje Boje koje najčešće srećemo kod omiljenijih domaćih pjesnika su plava, bijela, crna i zlatna. U poeziji A. B Šimića dominira plava, slijede je bijela i crna. Bijela je omiljena boja Maka Dizdara; odmah potom u poeziji ovog pjesnika slijede crna i zlatna. Zlatna dominira kod Šantića koji svoje stihove često boji i u bijelo i crno, ali nikada u zeleno. Ujevićeve tri „top boje“su: plava, bijela i crvena. U poeziji Džemaludina Latića dominiraju plava, zelena i bijela boja. I dok su crvena i plava boja manje-više podjednako zastupljene u poeziji svih nabrojanih pjesnika, u slučaju zelene boje dobijamo i neke vrlo indikativne podatke. Najzastupljenija je kod Latića i Dizdara, zatim kod Ujevića i Šimića, dok je kod Šantića uopće nema. Pjesnički jezik poznaje svoje simbole, znakove, kodove. U kolokvijalnom jeziku mostarske kotline zavladala je neka nova leksika, koja ponekad predmete i pojave opisuje pejorativnim izrazima: plava vlaška, balijska zelena, „šejtanska“ ili „komunjarska“ crvena. (ovisno o situaciji) Michel Pastoreau tvrdi da boje, ipak, nemaju 100% univerzalna značenja i da ih se treba tumačiti u kontekstu vremena, prostora, ideja. (Pastoreau; Predavanja u Louvru: 2.12.2012. i 6. 12. 2012.). Vidjeli smo već na brojnim primjerima navedenim u ovom tekstu na koje načine stanovnici Mostara ponašaju prema određenim bojama.. Pokušali smo, stoga,posredstvom ankete istražiti kakva su njihova osjećanja, rezonovanja ili tumačenja boja. Ovo istraživanje ima svoju posebnu dinamiku jer je riječ je o nečemu speciičnom što nije uvijek manifestno, riječ je o kodovima, pa je i proces dekodiranja prilično kompleksan i dugačak. Istraživanje je provedeno na uzorku od 200 građana Mostara (po 100 iz oba dijela grada – studenti, srednja dob i stariji – preko 60. godina). Anketa nam pomaže da saznamo koliko su ljudi u jednom (podijeljenom) gradu uopće svjesni utjecaja boja u svakodnevnome komuniciranju. Pokušali smo saznati koje su to omiljene boje, a koje su „najomraženije“; koje boje izbjegavamo pri odabiru automobila, fasade na stambenom objektu, ili garderobe; kakav je odnos pojedinaca prema zelenoj, plavoj, crvenoj boji. Posmatramo li grad u cjelini, onda možemo reći da Mostarci podjednako vole plavu i crvenu. Od osam boja koliko se ukupno našlo na listi preferenci, ove dvije su najomiljenije sa po 24 %. Na trećem mjestu je crna sa 16 % te zelena sa 12%. U zapadnom dijelu grada omiljena je plava boja (34 posto), slijede: crna 22 %,crvena 20 %, zelena 16 %, potom bijela, žuta i ljubičasta. Na zapadu je crna omiljenija od crvene. U istočnom dijelu grada najpoželjnija je crvena sa 33%, a slijede: plava - 24%, crna - 20% te zelena - 18%. Ako sagledamo razmišljanja i osjećanja ispitanika iz cijelog grada, dobit ćemo odgovor da je Mostar pretežno siv. Stanovnici istočnog Mostara svoj grad vide zeleno, a zapadni Mostar rezultira sivo – plav. Među anketiranim gimnazijalcima (hrvatski program) 75 % njih ne bi kupilo auto zelene boje, 20 posto ne bi kupili žuti automobil, dok ih je pet posto neodlučno. Ovo pokazuje izvjestan animozitet prema zelenoj boji (bar kada je riječ o mladim ljudima i izboru boje automobila). Umjesto nekakvog posebnog zaključka spomenut ćemo samo najčešće asocijacije koje naši anketirani povezuju sa ponuđenim bojama, a one su:zelena – priroda, proljeće, voda, trava, odmor, mir, zdravlje, blagostanje, islam, nezrelost, SDA; plava – more, nebo, beskraj, sigurnost, svježina, toplo, tolerancija, ljeto, uniforma; crvena – ljubav, strast, jabuka, ruža, Velež, revolucija, haljina, komunizam, ljutnja, vatra. U novijoj mostarskoj zbilji tri se boje dodiruju, isprepliću te ponekada i konfrontiraju. Mostar je zbog svoje partizanske prošlosti nekada imao naziv i Crveni grad. Plavo nebo hercegovačko i zelena boja Neretve također su ostali u kolektivnom imaginariju ljudi ovih prostora. Adrese, odnosno ulični brojevi nekoć su ispisivani skoro isključivo na plavim limenim tablicama. U jednom dijelu Mostara danas prevladavaju crvene tablice, a u drugom se mogu vidjeti i zelene. Obilježavanje prostora uz pomoć kromatskih kodova nova je sadašnjost mostarska. Jedan prigradski nogometni klub prije rata je bio „obojen“ isključivo bijelom bojom, a danas na udaljenosti od nekih 500 metara imamo dva kluba s istim nazivom: jedan je dominantno zelen, drugi je obojen u crveno – plavo – bijelo. Građani su svjedoci necivilizacijskom ponašanju prema zelenim smrtovnicama na jednoj kao i crnim smrtovnicama na drugoj strani grada. Pjesnici oslikavaju Mostar bojama koje svjesno ili podsvjesno nose u sebi. Neke boje slučajno ili namjerno, nedostaju. U jednoj cijeloj zbirci Alekse Šantića zelena boja se ne spominje niti jedanput. Moderna medicina poznaje tri tipa daltonizma: podrazumijeva neosjetljivost na plavu, drugi na zelenu, a treći na crvenu boju. Možemo govoriti o mostarskom socijalnom daltonizmu, ali na način gdje neosjetljivost prelazi u preosjetljivost. 

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: PREDSJEDNIK CENTRALNOG KOMITETA SAVEZA KOMUNISTA BOSNE I HERCEGOVINE BRANKO MIKULIĆ U HERCEGOVINI I MOSTARU 1970-IH GODINA
PODNASLOV: N/A
STRANA: 281-314
AUTOR(I): Dženita Sarač-Rujanac

Dušan Bilandžić, istaknuti hrvatski političar i historičar u radu koji je objavila ANUBiH 2007. godine 1970 – te naziva zlatnim dobom Bosne i Hercegovine. Nerijetko se upravo ova njegova ocjena doslovno prenosi bez ozbiljnije analize argumenata koji bi potkrijepili ili pak osporili ovu tezu. Rezultati dosadašnjeg istraživanja ukazuju da spomenuti period nije dovoljno istražen. Izuzev određenih konkretnih tema, 1970-te su u historiograiji još uvijek zanemarene u odnosu na tzv. reformske 1960 – te i turbulentne 1980 – te. Nedvojbeno, ova se decenija bosanskohercegovačkog povijesnog hoda mora promatrati i valorizirati iz više različitih rakursa. To su godine ustavnih izmjena, preoblikovanja Federacije i jačanja republika. Pri tome se i SR Bosna i Hercegovina, posebno nakon Petog kongresa SKBiH, 14. sjednice CK i usvajanja republičkih ustavnih amandmana, sve više konstituirala kao samoupravna i državna socijalistička zajednica koja je preuzimala veću odgovornost za sopstveni razvoj. Društveno – politička kretanja u Bosni i Hercegovini 1970 – ih nemoguće je promatrati bez šire slike, složenog jugoslavenskog konteksta. Sve ono što se dešavalo u Federaciji, saveznom centru ili drugim republikama imalo je veći ili manji odraz na Republiku. Procesi unutar nje bili su posljedica ili reakcija dešavanja u Federaciji, postojeće konstelacije stvari i centara moći. Ova decenija započinje „pojačanom aktivnošću SK na rješavanju složenih društveno-ekonomskih problema i političkih pitanja“ pri čemu je i nova praksa održavanja prvo republičkih, a potom saveznog kongresa trebala potvrditi partijsku opredijeljenost da se provede slojevita reforma i ozbiljna decentralizacija države i društva. Pri tome se primjenom delegatskog sistema nastojao izmijeniti postojeći politički život, izvršiti njegovo podruštvovljenje uključivanjem svih radnih ljudi i građana. Ovim sistemom koji je bio izuzetno složen, prema zamisli glavnog teoretičara Edvarda Kardelja, trebao se dokinuti monopol malog broja profesionalnih političara pri čemu je politika trebala biti „stvar samoupravljačkih masa i njihovih samoupravnih zajednica“. Na drugoj strani, to je period turbulentnih previranja u političkom vrhu, oštrih diskusija oko ustavnog rješenja i ekonomskih odnosa, period smjena dijela republičkih rukovodstva, bujanja administracije i zakonodavstva, udruženog rada i formiranja brojnih OUR – a i SOUR – a, jačanja republičkih animoziteta i zatvaranja u republičke granice, trgovinskog i platnog deficita, velikih inostranih zaduživanja (MMF, zapadne zemlje i inostrane banke) i slično. U kontekstu značajne restaljinizacije sistema, jačanja arbitražne pozicije ključne političke ličnosti i usporavanja reformskog entuzijazma, od posebnog značaja za središnju jugoslavensku republiku bilo je imenovanje Mostarca Džemala Bijedića za petog predsjednika Savezne vlade u julu 1971. godine. Već dugo nezadovoljno odnosom prema Republici kao i tretmanom njenih kadrova u Beogradu, u otvorenom sporu sa saveznim centrom i drugim republikama oko obnove zemljotresom postradale Krajine i kriterijima raspodjele sredstva Fonda za kreditiranje bržeg razvoja nedovoljno razvijenih republika i pokrajine Kosovo i Budžetskih sredstava, bosanskohercegovačko rukovodstvo svesrdno je podržalo Bijedićevo imenovanje. Ono je trebao biti itekako važno u kontekstu jačanja pozicije Republike u Federaciji, snažnije artikulacije bosanskohercegovačkih interesa uz istovremeno, politiku oslanjanja na vlastite snage u unutrašnjoj društvenoj i ekonomskoj integraciji, privrednom razvoju i napretku. Tu orijentaciju predvodilo je značajno podmlađeno rukovodstvo koje na istaknute funkcije uglavnom dolazi nakon Četvrtog kongresa SK BiH. Jedan od onih od kojeg se mnogo očekivalo bio je i Branko Mikulić, član tzv. druge generacije bosanskohercegovačkih komunista, najmoćniji političar u Bosni i Hercegovini 1970-ih godina prema ocjeni istaknutog jugoslavenskog diplomate i posljednjeg ministra vanjskih poslova Budimira Lončara. Mikulić je na Petom kongresu SKBiH u januaru 1969. godine imenovan predsjednikom Centralnog komiteta. Prethodno je obavljao funkciju sekretara CK SKBiH, sekretara Izvršnog komiteta SKBiH i predsjednika Izvršnog vijeća Skupštine SR BiH. Na funkciji predsjednika CK Mikulić će provest dva mandata da bi u junu 1978. bio imenovan članom Predsjedništva CK SKJ zbog čega odlazi u Beograd na četiri godine. U tom periodu često je posjećivao Hercegovinu koja je smatrana izrazito najnerazvijenim područjem, ne samo u Republici, nego i Jugoslaviji. Iako je napredak bio uočljiv osjećalo se zaostajenje u razvoju usljed nedovoljnih i neadekvatnih ulaganja, nerazvijene infrastrukture, agrarne prenaseljenosti, problema režima voda (odvodnjavanje tj. navodnjavanje velikih površina), izrazitih migracionih kretanja, zaostale poljoprivrede i nedovoljno ispitanih prirodnih resursa. Na drugoj strani, životni standard razvijao se brže nego privreda u ovom području, dok je nacionalni dohodak po stanovmiku bio znatno ispod republičkog i jugoslavenskog prosjeka. U radu smo akcentirali ko su bili Mikulićevi sugovornici i domaćini i ukazali o čemu se razgovaralo tokom tih posjeta i koja su to bila ključna pitanja i problemi. U Republici Hercegovina je tretirana kao region, zajednica šesnaest općina koje su uglavnom dijelile iste ili slične demografske i socio – ekonomske prilike i probleme.10 Međutim, poslije 1945. godine Mostar je, pored Konjica, Trebinja i Čapljine, bilježio najbrži razvoj i postepeno je izrastao u centar ovog dijela SR Bosne i Hercegovine.11 Poslije ukidanje srezova 1966. godine pa tako i onog mostarskog, grad Mostar izrasta u političko, privredno i kulturno središte Hercegovine. Bila je to i namjera Međuopštinske konferencije SKBiH Mostar u čijem se dokumentu iz 1972. godine bilježi da se „ranije usvojena teza (...) o posebnoj ulozi Mostara u bržem društveno-ekonomskom razvoju Hercegovine pokazala ispravnom, jer su rezultati takve orijentacije veoma evidentni u većini opština i u samom Mostaru. To upućuje na potrebu da društveno-politički faktori u svim opštinama, posebno Mostaru, koji je i praktično postao ekonomski, obrazovni, zdravstveni i kulturni centar regiona, priđu još organizovanije i smišljenije daljem razvijanju ove orijentacije.“12 Mikulić je često boravio u Mostaru, ali i drugim komunama, najčešće u Širokom Brijegu (Lištici), Čitluku, Trebinju, Livnu, Tomislavgradu (Duvnu), Stocu i Bileći. Razlozi njegovih posjeta bili su različiti. Uglavnom je to bila mini turneja, tj. višednevna posjeta nizu gradova u Hercegovini (npr. u februaru 1970, julu 1971, februaru 1972, augustu 1972, augustu 1973, maju 1975). Pri tome, nerijetko je bio počasni gost posebnih i svečanih prigoda poput godišnjica povijesnih događaja ili pak otvorenja kulturnih i obrazovnih ustanova ili privrednih postrojenja. Najčešće je prisustvovao sastancima Opštinskih komiteta i sastanaka Međuopštinskih konferencija SK, Organizacije SK Zajednice za zapošljavanje Mostar, konferencija SK pojedinih preduzeća i slično pri čemu je s domaćinima razgovarao o brojnim pitanjima, od onih općih do konkretnih problema i partijskih slučajeva. Tokom tih razgovora bilo je riječi aktuelnoj društveno-ekonomskoj i političkoj situaciji u Jugoslaviji, ali i politici razvoja i napretka Republike. Konkretnije, razgovaralo se i o Hercegovini, akcionim tj. razvojnim projektima i međuopštinskim odnosima, izgradnji puteva, elektriikaciji, organiziranju lokalnih fondova za razvoj u ovim nerazvijenim općinama, samodoprinosu, razvoju tercijarnih djelatnosti i tzv. ličnog rada, izgradnji škola i domova kulture i slično. Razgovaralo se o pojedinim industrijskim preduzećima, disperziji privrednih kapaciteta u nerazvijene dijelove Hercegovine, njihovom povezivanju s Mostarom i različitim mogućnostim regionalne, republičke ili integracije na nivo Federacije. Predmet razgovora bio je mostarski SOKO i mogućnost proizvodnje aviona, aluminijska industrija tj. elektroliza aluminijuma u Mostaru i tvornica Glinice, odnosi Glinice i Energoinvesta, izgradnja Elektrolize, moguća integracija Hepok-a i HIT-a, Elektrohercegovina, izgradnja tvornice traka i limova, valjaonica folije i livnica aluminijske legure, razvoj tekstilne industrije u Bileći (posebno Bilećanki), Gacku i Prozoru, Fabrika polivinila u Posušju, Fabrika igličnih ležajeva i vratila u Ljubuškom, Zemljoradnička zadruga Divin i Trgovačko preduzeće Trgoprom iz Bileće, Industrija alata u Trebinju i izgradnja novih postrojenja u Posušju i Nevesinju, Tvornica transportne opreme Ljubinje, Pamučna industrija Đuro Salaj u Mostaru, Tvornica vratila u Ljubuškom i Lištici, Lasta iz Čapljine, tekstilni kombinat Livno, Polivinil i Metalac - pogon Sokola u Posušju, UNIS-ova fabrika u Žitomisliću, Sateks u Grudama, HE Orlovac i slično. Vođeni su razgovori i o značaju izgradnje trafo-stanice kod Mostara snage od 400 megavoltampera, izgradnji dalekovoda Tuzla- Mostar, Mostar-Split, Mostar-Gacko-Trebinje-Titograd. Razgovaralo se o neophodnom poticaju poljoprivrede, o izgradnji vodonatopnog sistema (npr. u Čitluku), obeštećenju općina u području hidro-sistema tj. nadoknadi štete koju je prouzrokovala promjena režima vode Bilećkog jezera na Bilećko, Fatničko i Dabarsko polje, projektu odvodnjavanja i navodnjavanja Popovog polja i slično. Istovremeno, razgovaralo se o problemima zapošljivanja (i povratnika iz inostranstva, posebno iz Njemačke) i školovanju deicitarnih kadrova, obrazovnom sistemu kao i stanju u ruralnim područjima, posebno „podizanju kulturnog nivoa stanovništva na selu“. Razgovarano je i o organiziranju univerziteta, Medicinskog centra Mostar, potrebi pokrivanja cijele Hercegovine TV mrežom i organiziranju prodajnih punktova Oslobođenja u Hercegovini, unapređenju Informativnog centra u Mostaru sa radio stanicom i listom Sloboda, organiziranju Zavičajnog muzeja Hasan Brkić u Livnu i slično. Iako je situacija u Hercegovini tokom tih razgovora ocjenjivana kao „dosta povoljna“ (na što su, kako se isticalo, utjecali „veoma pozitivni procesi u jačanju i osposobljavanju SK“) očito je stanje na terenu bilo mnogo drugačije od očekivanog. Razgovori su se vodili i o komunalnoj zatvorenosti, lošoj putnoj komunikaciji, problemima „socijalističkog preobražaja sela“ tj. problemima implementacije Rezolucije Prve konferencije SKJ o bržem razvoju sela i poljoprivrede. Diskutiralo se i o problemima političke prirode, „okoštalom načinu prijema novih članova u SK“, „opozicionim tendencijama“, „tradicionalističkim i dogmatskim shvatanjima“ u Partiji, snažnom utjecaju događanja u drugim republikama, „ideologizaciji i mitologizaciji nacionalne svijesti“, „tehnobirokratizmu kao izvorištu nacionalizma i idejne platforme kapitalizma i staljinističko-etatističke restauracije“. Razgovaralo se i o djelovanju pojedinaca poput Slobodana Šakote, Radovana Stijačića, Milinka Okiljevića (Gacko), Plane Denda (Bileća), generala Jankovića (Bileća), Selima Numića (njegovim posjetama Duvnu), kao i drugim „zloupotrebama političkog i društvenog položaja“, djelovanju „reakcionarnog klera“, diferencijaciji unutar Partije i slično. Oslobođenje je pratilo Mikulićeve posjete Hercegovini donoseći iscrpne informacije o čemu se tim prigodama razgovaralo i što je predsjednik tom prilikom rekao. Ovaj najznačajniji bosanskohercegovački dnevni list u izdanju SSRN BiH 1970-ih godina objavljivao je i posebne kolumne „Hercegovačka hronika“ i „Hercegovačke razglednice“. U njima se pisalo o razvoju i napretku hercegovačkih općina i aktivnostima lokanih organa vlasti. Poseban akcenat bio je stavljen na rekonstrukciju i modernizaciju postojećih kapaciteta i izgradnju novih što je imalo za cilj dalju industralizaciju ovog dijela Republike i porast broja zaposlenih koji su smatrani preduslovom za cjelokupni napredak i jačanje životnog standarda o kome se često govorilo. Mikulić je zajedno sa drugim istaknutim članovima rukovodstva Republike, Džemalom Bijedićem tada predsjednikom Saveznog izvršnog vijeća, Ivicom Lovrićem članom izvršnog odbora Savezne konferencije SSRN i Vasom Gacičem republičkim sekretarom za unutrašnje poslove, boravio u višednevnoj posjeti Hercegovini u augustu 1972. godine. Tom prilikom posjetili su Lišticu i prisustvovali otvorenju novog Doma zdravlja, polaganju kamena temeljca za hotel i kamena temeljca za fabriku građevinske galanterije (tj. vrata, prozora i pregrada kao pogona metalskog kombinata Soko iz Mostara). Mikulić se tom prigodom obratio na javnom skupu i naglasio značaj izgradnje ove fabrike kao početka industralizacije i intenzivnijeg razvoja ovog kraja. Govorio je o ambicioznom petogodišnjem planu razvoja Bosne i Hercegovine koji je podrazumijevao izgradnju neophodne infrastrukture kao preduslova za privredni i društveni razvoj i ovog dijela Republike. Između ostalog rekao je: „Buduća fabrika u koju se ulaže preko 10 milijardi starih dinara ostvariće godišnju vrijednost proizvodnje od preko 6 milijardi, dohodak od preko 2 milijarde i 200 miliona starih dinara i zapošljavati oko 300 radnika u jednoj smjeni. Izgradnjom ovog objekta, izvršena je modernizacija Ciglane, završeni radovi na novom Domu zdravlja i dvije osnovne škole. Danas započeta izgradnja hotela i završena dionica novog asfaltnog druma Lištica-Posušje znači konkretnu realizaciju politike bržeg razvoja ovog kao i drugih privredno nerazvijenih područja, koji smo detaljno razradili na Drugoj konferenciji SKBiH i u Srednjoročnom planu razvoja Republike. Na liniji te politike su i izgradnja fabrike igličnih ležajeva i vratila u Ljubuškom, rekonstrukcija i proširenje kapaciteta Fabrike polivinila i drugih industrijskih objekata u Posušju, završavanje izgradnje tekstilne fabrike u Gacku i Prozoru, pripreme za izgradnju prvog industrijskog objekta u Grudama, rekonstrukcija i proširenje industrijskih kapaciteta u Ljubuškom, Čapljini, Nevesinju, Stocu, Jablanici, a i ostalim opštinama Hercegovine, zatim izgradnja natopnog sistema u Čitluku, te savremenih asfaltnih puteva, modernih škola, zdravstvenih ustanova i robnih kuća u više opština ovog i drugih dijelova Republike. Nema potrebe nabrajati baš sve šta se protekle dvije godine, podiglo i započelo graditi širom Bosne i Hercegovine.“ Mikulić je naglasio je da je za Hercegovinu od posebne važnost planirani „intenzivniji razvoj industrije, saobraćaja, turizma i robnog prometa“ kao i „modernizacija poljoprivrede, povećanje proizvodnje boksita, razvoj prerađivačke industrije na bazi aluminijuma“. Posebno je pohvalio postignuto u „savladavanju ranije izraženih tendencija komunalne zatvorenosti“ posebno istakavši da je tempo razvoja posljednjih godina značajno ubrzan. „U Hercegovini je vrijednim rukama i vlastitim materijalnim sredstvima“, rekao je Mikulić ovom prilikom, „izvršena elektriikacija najvećeg broja naselja, izgrađene stotine kilometara priključnih puteva, veći broj škola i desetine vodoopskrbnih objekata, zdravstvenih ustanova i čitaonica“. Bilo je to uobičajeno svečano istupanje pred širokim narodnim masama u kojem su se isticali i nabrajali brojni uspjesi uz kratku konstataciju da je problema bilo i da će ih biti. Akcenat je bio stavljen upravo na animiranju lokalne zajednice koja je nosila teret infrastrukturne izgradnje i razvoja, pa je Mikulić pohvalio upravo vrijedne hercegovačke ruke i uložena materijalna sredstva lokalnog stanovništva. I druga istupanja Mikulića u hercegovačkim gradovima imali su sličnu sadržinu. Obično je započinjao s informacijama o političko- ekonomskom trenutku u Bosni i Hercegovini i Jugoslaviji, naslijeđima prošlosti tj. opće nerazvijenosti i ratnog razaranja, a potom ukazivao na aktuelne planove, usvojene dokumente i tekuće zadatke koji su proisticali iz njih. Industrija je smatrana osnovnim faktorom dinamičnog društveno-ekonomskog razvoja pri čemu su nova preduzeća trebala biti okosnica sveukupnog razvoja. Presudno u realiziranju usvojenih planova i programa bila je animacija lokalnog stanovništva i raspoloživih sredstava, tj. politika oslanjanja na vlastite snage i postojeće mogućnosti. Mikulić je boravio u Mostaru 21. januara 1977. godine na sahrani Džemala i Razije Bijedić koji su stradali u avionskoj nesreći 18. januara. Tom prilikom održao je dirljiv govor posebno naglasivši Bijedićeve „pobjedonosne bitke“ kao predsjednika SIV – a u periodu, kako je rekao, „privrednih i političkih poteškoća“. Ističući da je njihova iznenadna smrt veliki gubitak za rodni Mostar, Rogaticu, Sarajevo i cijelu zemlju, Mikulić je naglasio da će Bijedić, zbog svoje „neumorne ustrajnosti“ ostati upamćen kao neko ko se tokom cijelog svog života nesebično zalagao za napredak Bosne i Hercegovine. Drugi, mnogo veseliji događaj kojem je Mikulić prisustvovao u Mostaru već narednog mjeseca, tačnije 14. februara 1977. bilo je svečano otvorenje Univerziteta. U svom obraćanju prisutnima istakao je značaj organiziranja visokoškolskih ustanova i univerziteta u kontekstu planiranog svestranog napretka bosanskohercegovačkog društva. Jedan od zadataka rukovodstva u namjeri da istrgne Bosnu i Hercegovinu iz pozicije „ekonomske i kulturne provincije“ bilo je upravo organiziranje Univerziteta u Banja Luci, Tuzli i 1977. u Mostaru. Njihovo formiranje nije prošlo bez propitivanja pa i otpora unutar same Republike. Uspjeh je tim bio i veći, istakao je Mikulić, uprkos, „nosiocima konzervativne svijesti u Bosni i Hercegovini koji su pružali otpor razvoju školstva i nauke“. „Ovaj Univerzitet, kao faktor općeg progresa“, rekao je Mikulić, „doprinosi svestranom razvoju ovog kraja, novoj socijalističkoj Hercegovini u kojoj su izgrađene mnoge tvornice, električne centrale, škole, bolnice, domovi zdravlja, savremeni putevi i što Univerzitet omogućava da se stara praksa školovanja mladih ljudi iz ovih krajeva u drugim centrima prekine i da Hercegovci imaju mogućnost završiti visoke škole u Mostaru u koji će, iz većine komuna Hercegovine, moći dnevno dolaziti na nastavu. U tome je veliki značaj osnivanja ovog Univerziteta.“ Na kraju svog izlaganja je rekao: „U ime svih nas, izražavam želju da Univerzitet u Mostaru bude još jedan veliki most preko koga će se spajati trajni interesi Muslimana, Srba i Hrvata i pripadnika drugih naroda i narodnosti, da žive u bratstvu i slozi. To je stvarnost života i u Bosni i Hercegovini, koju neprekidno treba da njeguju, čuvaju i jačaju generacije. Neka sa ovog Univerziteta, širom Bosne i Hercegovine i Jugoslavije, stalno pristižu mladi ljudi, osposobljeni i spremni da daju svoj doprinos stvaralačkom trajanju naše socijalističke revolucije, predvođene SKJ sa drugom Titom na čelu. Time i tako će se ostvarivati i vječno živjeti težnje i ideali i čovjeka čije ime nosi vaš Univerzitet. U ime Predsjedništva SR BiH, Centralnog komiteta SKBiH kao i drugih organa i foruma Republike -čestitam vam otvorenje Univerziteta i izražavam naše želje da dostojno nosite ime velikog sina ovog slobodarskog grada- Džemala Bijedića.“ Nekoliko mjeseci kasnije Mikulić će u Hercegovini prisustvovati otkrivanju biste Ivanu Krndelju, političaru, uredniku i „zlatnom peru komunističkog novinarstva“, gorljivom zastupniku radničkih prava u Kraljevini SHS/Jugoslaviji koji se rodio u okolini Čitluka 1888. godine. Iz njegovog izlaganja uviđa se da ovaj svečani događaj nije bio samo puko prisjećanje i odavanje počasti istaknutom pojedincu i njegovom doprinosu „revolucionarnom radničkom pokretu“ i „pobjedi ideja KPJ“. Ova predstava za široke narodne mase imala je poseban zadatak, odgojno – obrazovnu misiju pri čemu je „svijetli put“ Ivana Krndelja, prvaka ovog kraja, trebao biti uzor mladim generacijama i smjernica da ugledajući se na njega „nastavite hod putevima istinske slobode čovjeka, neprekidno je stvarajući, produbljivajući i budno čuvajući“. Tokom brojnih posjeta Hercegovini Mikulić je često razgovarao sa predsjednikom skupštine opštine Mostar.29 Jedno od pitanja o kojem se vodio razgovor pa i diskusija bilo je pitanje izgradnje hidroelektrane Salakovac. Njegova važnost proizilazila je iz činjenice da je republičko rukovodstvo, uslijed višegodišnjeg problema nedostatka električne energije, pored jačanja postojećih kapaciteta termoelektrana i izgradnje novih uz suinasiranje i drugih republika (Slovenije i Hrvatske u TE Tuzla IV i Tuzla V), bilo primorano da se orijentira ka novim energetskih izvorima. Iako će i dalje prioritet u energetici ostati eksploatacija uglja i povećanje učešća termoelektrana u proizvodnji električne energije, djelimično rješenje se vidjelo u većoj eksploataciji zavidnog hidropotencijala koji je Republika imala. Izgradnja novih hidroelektrana trebala je pomoći podmirivanju sve većih potreba za električnom energijom, potrošnjom kako privrede tako i stanovnika tj. domaćinstava i u urbanim i ruralnim sredinama u Bosni i Hercegovini, ali i u drugim republikama. Početkom 1970-ih Bosna i Hercegovina bila je jedna od prvih republika po proizvodnji električne energije dok je po potrošnji (u kilovat – satima po stanovniku) bila na posljednjem mjestu. Bila je stalni ili povremeni snabdjevač potreba drugih republika i to, najčešće po plafoniranim cijenama. Takva politika usluga i cijena bila je razlog zbog čega Republika u ovom domenu nije ostvarila željenu akumulaciju sredstva, tj. nije obezbijedila neophodna sredstva za dalji napredak, posebno izgradnju distributivne mreže niskog ili srednjeg napona.33 U petogodišnjem planu razvoja SR Bosne i Hercegovine za period od 1970. do 1975.godine bilo je predviđeno da se u proizvodnju energije uloži oko 25% svih investicionih sredstava pri čemu su se trebali izgraditi, ne samo proizvodni, nego i prenosni elektroenergetski kapaciteti velike snage, neophodna distributivna mreža za proizvedenu struju.34 Cijela Jugoslavija već duže vrijeme bila je u kritičnoj elektroenergetskoj situaciji. O tome je razgovaralo najviše savezno, ali i republičko rukovodstvo pri čemu se stanje u Bosni i Hercegovini ocjenjivalo kao „dosta ozbiljno“.35 Najteža situacija bila je u SR Hrvatskoj, ali su deicit osjećale sve republike i pokrajine. Jedan od pokušaja da se riješi ovaj problem, pored brojnih načelnih sporazuma, bio je i društveni dogovor iz 1975. koji je, pored planova o povećanju proizvodnje propisao i mjere štednje i ograničenje potrošnje električne energije koji je obavezao republike na redukciju. Veoma težak period u snabdijevanju električne energije bio je upravo početak 1976. godine.36 Oslobođenje, 17. 1. 1976. Republičko rukovodstvo smatralo je da će iskorištavanje vodopotencijala rijeke Drine i izgradnja HE Buk Bijela, nedaleko od Foče, značajno riješiti problem nedostatka električne energije. Međutim, nakon višegodišnjih pregovora SR BiH, SR Srbije i SR Crne Gore (sredinom 1960-ih, a posebno intenziviranih tokom 1974, 1975. godine) među republikama nije postignut dogovor i saglasnost o načinu iskorištavanja ovog prirodnog potencijala i izgradnje HE Buk Bijela. Republike su imale značajno različite interese i neuspjeh pregovora dodatno je pogoršati ionako značajno narušene međurepubličke odnose. Nakon posljednjeg kruga pregovora između republika u januaru 1976. bosanskohercegovačko rukovodstvo, iako je već uložilo određena inansijska sredstva, bilo je primorano da odustane od izgradnje ove hidroelektrane.38 Takav razvoj događaja uslovio je pomnije razmatranje mogućnosti koji su do tada bili u drugom planu. Alternativa, posebno izgradnja HE Salakovac i HE Grabovica koje su, prema prethodnim istraživanjama, trebali proizvoditi 500 tj. 300 miliona KWh više energije, a prema preliminarnim planovima, zahtijevale manja investiciona sredstva (oko 100 miliona dinara manje od HE Buk Bijela) postaje sve izvjesnija koncem 1975. i početkom 1976. godine.Iz bilješki sastanka najvišeg republičkog rukovodstva u Bugojnu koncem januara 1976. saznajemo da se o tome, u kontekstu urgentnih političkih pitanja, podrobno razgovaralo. je bio je da se obustave radovi na HE Buk Bijela i sugerira SIV – u da se donese odluka o odustajanju od već odobrenog zajama Međunarodne banke za obnovu i razvoj. Istovremeno, Izvršno vijeće Skupštine SR BiH trebalo je da obavi detaljne razgovore sa stručnjacima vezano za sve aspekte moguće izgradnje hidroenergetskih objekata na Neretvi, posebno HE Salakovac i HE Grabovica pri čemu su se ozbiljno trebale razmotriti i moguće posljedice njihove izgradnje na vodostaj rijeke i okolno područje. Donesena je odluka da se nakon konsultacija sa stručnjacima obave razgovori i s predstavnicima opštine Mostar. O izgradnji ovih hidroelektrana, kako stoji u bilješci, s Mostarcima se trebalo „razjasniti i postići saglasnost“. Da ovo pitanje već duži niz godina nije bilo nepoznanica svjedoči i Program aktivnosti Međuopštinske konferencije SK Mostar iz decembra 1972. godine. U njemu se, kao prioritetni zadaci ekonomskog razvoja, i to kako je navedeno, u kontekstu „pozitivnih društveno- ekonomskih i političkih kretanja u Hercegovini“ novodi izgradnja dvije hidroelektrane.41 Istraživanja provedena prethodnih decenija utvrdila su da je Bosne i Hercegovina po vrijednosti hidropotencijala po kvadratnom kilometru jedna od najbogatijih u Europi pri čemu je hidroenergetski potencijal Hercegovine (Neretva, Trebišnjica, Rama) bio veliki. Sarajevsko preduzeće Elektroprojekt, koje se bavilo projektovanjem hidro i termoenergetskih objekata, izradilo je vrlo značajnu studiju Vodne snage Neretve i Rame 1956. godine koja je ukazala na mogućnost izgradnje četrnaest elektrana.42 Izgradnja deset elektrana na Neretvi i to: Ulog, Konjic, Rama, Jablanica, Grabovica, Salakovac, Mostar, Buna, Počitelj i jedne na Mostarskom blatu činila se itekako opravdana. U skladu s ovom studijom koja će biti osnov kasnije izgradnje, u Programu izgradnje privrednih elektroenergetskih objekata u SR BiH za period od 1974. do 1980. koji je usvojen na Skupštini SR BiH u decembru 1973. godine svoje mjesto su našle tri elektrane na Neretvi i to planiranim redoslijedom: Grabovica, Salakovac i Mostar. Međutim, 1975. godine svega 16,5% hidroenergetskog potencijala Neretve bilo je iskorišteno. Elektroprivreda se usmjerila na izgradnju HE Salakovac za koju su provedene studije ocijenile da se radi o „vrlo značajnom hidroenergetskom i vodoprivrednom objektu u sistemu rijeke Neretve“ koji je „bez sumnje trebalo izgraditi“ pri čemu lokacija pregradnog proila HE Salakovac nije bila sporna. Pripremni radovi za izgradnju HE Salakovac iziskivali su značajne materijalne troškove (oko 15 milijardi starih dinara). Ipak, usprkos provedenim istraživanjima i aktivnostima Elektroprivrede Skupština opštine Mostar odbijala je dati svoju saglasnost za nastavak radova na srednjoj Neretvi. Insistirala je na izradi i Studije o urbano-prostornom razvoju sjeverne zone grada Mostara koja je, između ostalog, trebala usaglasiti interese grada i interese Elektroprivrede tj. aktuelnih energetsko – vodoprivrednih rješenja. Elektroprivreda je pristala da izradi i inasira ovu studiju, ali je smatrala da se nastave radovi koji, i prije završetka studije, neće prejudicirati konačna rješenja čvorišta HE Salakovac i HE Mostar. Tražila je da se nastave i glavni radovi na HE Grabovica koja je, smatrali su u ovom preduzeću, na udaljenosti od 40 km od Mostara i radom u protočnom režimu, ispunjava sve dotadašnje zahtjeve grada Mostara i nema praktično nikakav utjecaj na konačno rješenje nizvodnih elektrana.43 Ovo pitanje se ponovno aktualiziralo u kontekstu pregovora sa SR Crnom Gorom i SR Srbijom i nepostizanja saglasnosti oko ratiikacije dogovora o zajmu Međunarodne banke za obnovu i razvoj koncem 1975. godine. Na sjednici Izvršnog vijeća Skupštine SR BiH 28. novembra  1975. godine razgovaralo se o Prijedlogu elektroenergetskog bilansa sa programom izgradnje izvora, prenosne i primjerene distributivne mreže u SR BiH do 1980. Prijedlog je bio, kako je u konačnom tekstu bilo naznačeno, sinteza prethodnih analiza, mišljenja i usklađivanja stavova zainteresiranih privrednih organizacija s rukovodstvom tj. organizacijama i tijelima Republike i nadležnim vijećima Skupštine SR BiH. Bilansom je bio predviđen porast proizvodnje električne energije u Republici i to sa aktuelnih 7,7 milijardi kWh na 12,4 milijardi planiranih za 1980. To je zahtijevalo značajna materijalna izdvajanja, tačnije 20,5 milijardi dinara pri čemu je ova sredstva, u najvećoj mjeri, trebala obezbijediti Elektroprivreda SR BiH putem kredita i zajmova. Ovaj elektroenergetski bilans sa Programom izgradnje izvora, prenosne i primarne distributivne mreže u SR BiH 1974-1980. kao „jedan od najambicioznijih investicionih zahvata u istoriji Bosne i Hercegovine“ usvojen je na sjednici svih vijeća Skupštine Bosne i Hercegovine 23. decembra 1975. kad je usvojen i program Osnove politike dugoročnog razvoja SR BiH do 1985. godine. Ovaj program planirao je ubrzan razvoj i porast šest grana industrijske proizvodnje: električne energije, uglja, nafte, crne metalurgije i hemijske industrije. U isto vrijeme, s ciljem brže realizacije ovih dugoročnih planova o povećanju proizvodnje struje i njene odgovarajuće distribucije formirana je Samoupravna interesna zajednica Elektroprivrede Bosne i Hercegovine koja je trebala pomoći sistematičnijem iskorištavanju postojećeg hidropotencijala. Iako je Drina bila u fokusu ovih planova, početkom 1976. godine doći će do njihove značajne izmjene i to u smjeru iskorištavanja mogućnosti koji je obećavao srednji tok rijeke Neretve. Mikulić je bio upućen u ove višegodišnje planove o izgradnji novih energetskih postrojenja i sudjelovao je u razgovorima republičkog, ali i lokalnog rukovodstva o mogućnostima, preduslovima i planovima njihove izgradnje. O izgradnji HE Salakovac i HE Grabovica sa predstavnicima grada Mostara razgovarao je još 1973. godine. Razgovarali su o izvještaju stručne komisije koje je razmatrala ovo pitanje i akcentirala nekoliko dilema. Još nedeinirano bilo je pitanje instaliranog proticaja HE Salakovac, tj. da li će se graditi brana koja će obezbijediti protok od 360 kubika u sekundi ili veća i snažnija, ona od 540 kubika u sekundi. Također nije još bio jasno deiniran režim rada te elektrane, da li se trebao obavljati sam ili u sprezi s HE Mostar. Vrlo važno, još uvijek otvoreno pitanje, bilo je pitanje uticaja rada buduće elektrane na urbani prostor i projekcije daljeg razvoj grada Mostara, posebno njegovu sjevernu zonu. Zbog ovakvog izvještaja stručne komisije općina Mostar insistirala je na daljem istraživanju, izradi spomenute, posebne studije koja je trebala podrobno analizirati ovo pitanje i osvrnuti se na moguće posljedice izgradnje hidroelektrane. U pismu upućenom predsjedniku skupštine Opštine Mostar u oktobru 1973. godine Mikulić traži da ga se detaljno informira o aktuelnim pripremama za izgradnju HE Salakovac. Interesirao se da li su se, u skladu sa prethodnim dogovorima, obavili razgovori sa ekspertima o tome koliko će njena izgradnja utjecati na vodostaj rijeke Neretve u Mostaru, a time i na ukupan život. Mikulić je u svom pismu istakao da mišljenje stručnjaka treba biti presudno u donošenju konačne odluke o izgradnji i načinu izgradnje HE Salakovac. Početkom 1976. godine Mikulić se kao predsjednik Centralnog komiteta SKBiH značajno angažirao da u uslovima značajno drugačijeg političkog raspoloženja i nužne airmacije dotadašnjeg plana B u izgradnji hidroeneregetskih postrojenja, riješi postojeće dileme. Preorijentacija rukovodstva sa Drine na srednju Neretvu, donesena pod značajnim političkim pritiskom, podrazumijevala je i konačnu saglasnost gradskih vlasti da se ozbiljnije krene u izgradnju HE Salakovac. S tim ciljem Mikulić je boravio u Mostaru početkom februara 1976. godine. Njegovo istupanje bilo je u skladu sa već donesenom odlukom republičkog rukovodstva da odustane od daljeg insistiranja na ratiikaciji međunarodnog zajma za inansiranje i sugerira Saveznom izvršnom vijeću da se odustane od ovog zajma. Na sjednici Vijeća 9. februara 1976. je takva odluka i usvojena. Govoreći o aktuelnoj političkoj situaciji i usvojenim planovima razvoja grada, Mikulić je u Mostaru pomenuo višegodišnje pregovore i „spor“ s drugovima iz Crne Gore koji je preusmjerio planove na izgradnju drugih elektrana, onih na Neretvi. U svom obraćanju gradskom rukovodstvu spočitao je njihovo oklijevanje da konačno daju zeleno svjetlo za izgradnju HE Salakovac. „Dok je izgradnja HE Buk Bijela bila aktuelna“, rekao je Mikulić, „HE Salakovac je mogla čekati vrijeme u kojem bi na sva pitanja mogli potpuno odgovoriti“, misleći pri tome i na dugo očekivanu studiju o utjecaju ove HE na urbani i prostorni razvoj Grada. Upozoravao je da su nedavni događaji značajno izmijenili situaciju i preusmjerili planove tj. prestrukturirali njihovu dinamiku. Mikulić je nastojao ubijediti Mostarce da su prethodna istraživanja osnovana i dovoljna za nastavak radova. „Razlike u mišljenjima (misleći na uvodno izlaganje i stavove Komisije, op.a.) neznatne su“, naglasio je Mikulić. Uporno je akcentirao stručnost Komisije, ali i ključnu poziciju gradske uprave i rekao: „Za mene su prijedlozi te stručne Komisije meritorni, ali za sadašnju situaciju je važno da vi zauzmete svoj stav o tome. Hoće li se nastaviti radovi ili neće? Ostajete li pri ranijim stavovima koje je drug Sadi (Ćemalović, op. a.) izrazio ili prihvatate mišljenje koje daje Komisija?“. Mikulić je u Mostaru posebno istakao da je SR Bosna i Hercegovina, pored vremena izgubila obećavajući i već odobren zajam Međunarodne banke od 70 miliona dolara (20 milijardi starih dinara) kao i već uložena sredstva, oko 20 milijardi starih dinara koji su bili potrošeni u pripremne radove za izgradnju te elektrane. AFBiH, f. BM, k. 21, Diskusija na sastanku OK SK Mostar održanom 5. 2. 1976. U drugom dijelu diskusije, na samom kraju, Mikulić gotovo pomirbeno kaže: „Što se tiče pitanja oko HE Salakovac i HE Grabovica, htio bih da kažem još nešto što nisam rekao u prethodnoj diskusiji. Na sjednici Predsjedništva Republike raspravljali smo o pitanju kako sačuvati rijeke u Bosni i Hercegovini, u skladu sa politikom zaštite čovjekove okoline. Znamo da je naš veliki problem u tome što ćemo, praktično, nekoliko naših lijepih rijeka, kao što je i Neretva, pretvoriti u jezera, i da je to velika šteta. Nama je žao. Mi smo zato zaključili da se sačini materijal za raspravu o tom pitanju na sjednici Predsjedništva Republike, vjerovatno ćemo tom prilikom doći do nekih zaključaka. Sada moramo graditi elektrane. Možda će se poslije njihove amortizacije, za 2-3 decenije moći donijeti i odluka da se obustavi njihov rad. Ako se pokaže da je to nužno, to ne treba isključivati. Tada ćemo biti materijalno sposobni za donošenje takvih odluka i za izgradnju, možda, nuklearnih elektrana. U konkrentnom slučaju kada je riječ o HE Salakovac i HE Grabovica mi ne mislimo da treba prihvatiti ona rješenja koja bi pogoršala režim protoka Neretve kroz Mostar. Treba insistirati na onim rješenjima koja će poboljšati režim protoka Neretve kroz Mostar. Mi do tih rješenja, prema nalazima stručne komisije, možemo doći. U vezi sa ovim, htio bih da kažem da sve eventualne negativne posljedice za prostorni razvoj u Mostaru treba sagledati, učiniti sve da se izbjegnu ili kompenziraju. Odgovarajućim zahtjevima te štete treba eliminisati.“ O raspoloženju domaćina i dojmovima delegacije Centralnog komiteta nakon sastanka u Mostaru 5. februara razgovaralo je najviše partijsko rukovodstvo koje je za ovo pitanje itekako bilo zainteresirano. Mikulić je ovu posjetu Mostaru, na kojoj se pored izgradnje hidroelektrana na Neretvi razgovaralo i o nizu drugih, otvorenih pitanja (aluminij, Soko i slično), kao i sam razgovor s predstavnicima opštinskog komiteta Mostara ocijenio vrlo „korisnim“.53 Međutim, partijsko rukovodstvo imalo je dojam, a to je jasno navedeno i u jednom od pripremljenih materijala Izvršnog komiteta Predsjedništva CK SKBiH za sjednicu Centralnog komiteta, da postoje „određene slabosti o ovom pitanju“, da se dalja izgradnja hidroelektrana na Neretvi „neprincipijelno uslovljava određenim urbanističkim rješenjima u gradu“, pri čemu su, kako je bilo navedeno, „ovo pitanje i konačna odluka prepušteni određenim stručnim institucijama da u tome vode politiku umjesto političkih organa u opštini“.54 Očigledno je pitanje izgradnje HE Salakovac, iako se nastojalo iznaći kompromisno rješenje, sve više postajalo političko pitanje velike važnosti pri čemu su stručnjaci i očekivana Studija trebali potvrditi namjeru i planove republičkog rukovodstva. S ciljem pridobivanja javnog mijenja, angažiralo se i Oslobođenje koje je u to vrijeme pisalo o velikom hidropotencijalu Hercegovine, o mogućih hidroelektrana koje su mogle godišnje proizvoditi oko 4,3 milijarde kilovat – časova električne energije, postoje i rade samo dvije. Oslobođenje se pri tome posebno osvrnulo na značaj Studije o energetici kao faktoru razvoja privrede Hercegovine koja je bila predmet razgovora proširene sjednice Savjeta za energetiku Osnovne privredne komore u Mostaru početkom marta 1976. godine. Konačan ove sjednice bio je da se u predstojećem periodu intenzivnije mora pristupiti iskorištavanju obimnog energetskog potencijala Hercegovine.55 Na taj način postupno je kreirana značajno drugačija atmosfera pri čemu je izgradnja HE Salakovac postala novi politički moment. Uvođenje restrikcije struje prvog stepena tokom prve polovine 1976. godine sigurno je ubrzalo donošenje nužne saglasnosti. Konačno, na Skupštini Samoupravne interesne zajednice Elektroprivrede BiH, u martu 1976, razgovarano je o „najpogodnijim alternativama“ HE Buk Bijela koja je „deinitvno konzervirana“ i izgradnji HE Salakovac i Grabovica. Na sjednici je konstatirano da je sva potrebna dokumentacija za izgradnju ovih objekata završena i kompletirana i da se s izgradnjom može odmah započeti. Ona je, kao što je bilo planirano i u slučaju HE Buk Bijela, trebala biti završena 1980. godine.56 Dan poslije ove sjednice, 16. marta 1976. održana je i Sjednica opštinske konferencije SK Mostar na kojoj je, u kontekstu razgovora o daljem razvoju mostarske općine, prihvaćena odluka Opštinskog komiteta o „realnosti potrebe izgradnje hidroelektrana na Neretvi uslijed novonastale situacije u elektroenergetskom bilansu SR BiH“.57 55 „Nedovoljno iskorištene prednosti. Hidroenergetski potencijal Hercegovine“, Oslobođenje, 11. 3. 1976, 7. 56 Prema planiranom, zajednički instalisani kapacitet ovih hidroelektrana trebao je biti 253 megavata, a srednja godišnja proizvodnja više od 900 miliona kilovatsati električne energije. Investicija je bila vrijedna 2 milijarde i 897 miliona dinara. „Salakovac i Grabovica dobili vize“, Oslobođenje, 16. 3. 1976, 1, 6. 57 U izvještaju Oslobođenja o ovoj sjednici se kaže: „Zaključeno je da mogu početi pripremni radovi koji neće prejudicirati deinitvno rješenje o instaliranom Na taj način Salakovac i Grabovica, pored Bočca i Čapljine postaju ključne tačke elektroenergetskog bilansa, tj. plana razvoja Bosne i Hercegovine predviđenog do 1980. godine.58 O izmjenama postojećeg elektrodistributivnog bilansa, tj. o aneksu bilansa sa Programom izgradnje izvora prenosne i primarne distributivne mreže od 1974-1980. razgovarala su sva ti vijeća Skupštine (Vijeće udruženog rada, Društveno- političko i Vijeće opština) 13. aprila 1976. godine.59 Slijedila je kampanja kojom se radnim ljudima i građanima, na javnim zborovima poput onoga u aprilu 1976. u Berkovićima kod Stoca govorilo o značaju „iskorištavanja šansi koje proizilaze iz programa izgradnje hidroenergetskih objekata“ jer se, između ostalog, „izgradnjom akumulacija trebalo omogućiti potpuno navodnjavanje i odvodnjavanje 23 000 hektara plodnog zemljišta“. U novembru 1976. godine potpisan je ugovor o izgradnji HE Salakovac (s tri generatora ukupne snage od 210 MW) između naručioca tj. Zajednice osnovnih organizacija Hidroelektrana na slivu Neretve i sarajevskog GIK Hidrogradnja kao izvođača radova. Radovi na njenoj izgradnji trajali su do 1981. godine, dok je HE Grabovica (s dva generatora ukupne snage od 113 MW) otvorena godinu poslije. Godine 1983. započeli su radovi na izgradnji HE Mostar (s tri generatora ukupne snage 64,5 MW) i završetkom izgradnje 1987. konačno je bila zaokružena planirana cjelina HE Salakovac sa kompenzacionim bazenom HE Mostar.61 Široka je plejada pitanja o kojima je Mikulić razgovarao sa domaćinima u Mostaru i Hercegovini kao i razloga zbog kojih je baš on dolazio i intervenirao. To je koloplet političkih i privrednih pitanja, problema koji su bili bosanskohercegovačka, pa i jugoslavenska svakodnevica 1970 – ih godina. Mikulić je u Hercegovinu dolazio da bi pojasnio aktuelno stanje u Federaciji i Bosni i Hercegovini, upoznao se sa stanjem u hercegovačkim komunama, predstavio planove republičkog rukovodstva o daljem razvoju, dao smjernice tj. instrukcije u kojem smjeru i na koji način lokalno rukovodstvo treba raditi, održao lekciju partijskim komitetima i slično. Pri tome, Mikulić je nerijetko isticao značaj opredjeljenja oslanjanja na vlastite snage i mogućnosti, snažnije privredne i društvene integracije Republike, značaj daljeg privrednog razvoja, disperzije industrijskih kapaciteta i nužnosti odolijevanja različitim utjecajima dešavanja i procesa u susjednim republikama. Mikulićevo prisustvo kao predsjednika CK SKBiH na svečanim događajima u Hercegovini bilo je od posebnog značaja. Time su dobijali na važnosti i publicitetu, bili su potvrda dotadašnjeg uspjeha socijalističkog puta u budućnost, sloge i zajedništva radnih ljudi i građana i istovremeno su imali odgojnu misiju, za široke narodne mase. Dostignuća poput otvorenja studentskog centra u Mostaru, univerziteta ili prve fabrike u Širokom Brijegu trebali su biti potvrda uspješnosti dotadašnje politike i aktuelnog rukovodstva dok je prisjećanje na Ivana Krndelja i otkrivanje njegove biste trebalo educirati tj. usmjeriti mlade naraštaje ovog kraja u kom pravcu trebaju da djeluju. Mikulićeva javna istupanja kao i istupanja visokih republičkih dužnosnika u Hercegovini uvijek su bila pozitivno intonirana i akcentirala su velike zaokrete i ostvarene uspjehe. Na tim prigodama su se nerijetko brojčano i poimenično navodili izgrađeni industrijski kapaciteti (kao okosnica društveno-ekonomskog razvoja), kilometri nove asfaltne mreže, izgrađene infrastrukture, škole i domovi zdravlja u Hercegovini i slično. Podaci, poput onog da je početkom 1976. trinaest organizacija hercegovačke regije bilježilo velike gubitke koje nisu mogli pokriti iz vlastitih izvora, nisu pominjani. Dok je u to vrijeme nedostajalo oko 500 miliona trajnih obrtnih sredstva privredi hercegovačkog regiona, na javnim istupanjima emisirale su se optimistične prognoze i nabrajali brojni razlozi za zadovoljstvo. Iako je bilo uočeno, značajno je potiskivana skoro uobičajena pojava sporosti, iščekivanja i kašnjenja u izgradnji novih proizvodnih kapaciteta koji su bili u značajnoj zavisnosti od objektivnih okolnosti, ali i subjektivnih faktora. Također, evidentno je da se republičko rukovodstvo u značajnoj mjeri pa i u domenu za koje je ono bilo isključivo nadležno, previše oslanjalo na mogućnosti i sposobnosti lokalnog stanovništva tj. samodoprinos i udruživanje snaga koje, ako uzmemo u obzir da je postojala ogromna volja, nisu bile u mogućnosti ispuniti očekivano. Višegodišnji razgovor o izgradnji HE Salakovac na rijeci Neretvi svjedoči o odnosu centra i periferije, republičkog rukovodstva i onog u gradu Mostaru. Istovremeno svjedoči o sprezi politike i ekonomije, političkim odlukama u oblasti privrede pri čemu su privredne zakonitosti i studije izvodljivosti nerijetko služile da bi potkrijepile odluku političkog rukovodstva. Istovremeno govori o procesu reforme federacije, tj. njene decentralizacije pri čemu iskorištavanje prirodnih potencijala, pa i onog hidropotencijala, planovi i njihova izgradnja tokom 1970-ih godine spadaju u domen republičkih, značajno ojačanih nadležnosti. Također, višegodišnje otvoreno pitanje HE Buk Bijela, ali i HE Salakovac, nedvojbeno je bilo uslovljeno nezadovoljavajućim međurepubličkim odnosima, neslaganju pa i sporu bosanskohercegovačkog sa srbijanskim i crnogorskim rukovodstvom pri čemu je, pored proklamirane volje za dijalogom i usaglašavanjem mišljenja, zajednički interes u potpunosti izgubio na značaju.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: RAZVOJ GRADA MOSTARA U PRVIM DECENIJAMA XVII STOLJEĆA
PODNASLOV: N/A
STRANA: 139-160
AUTOR(I): Faruk Taslidža

Poznato je već odavno da Mostar ne pripada historiji srednjovjekovnih naselja.1 To znači da nema kontinuitet s nekim gradom iz srednjovjekovnog (niti antičkog) razdoblja.2 Ali, bez sumnje, sredinom XV stoljeća na mjestu današnjeg Mostara postojao je jedan viseći most i uz njega dvije kule. Osnovana je i pretpostavka da se taj most s kulama spominje u jednom dubrovačkom dokumentu iz aprila 1452. godine.3 Zasluge za izgradnju spomenute fortiikacije na ušću Radobolje u Neretvu dubrovački hroničar Mavro Orbini pripisao je gostu Radinu, visokom službeniku Crkve bosanske. Isti se strateški kompleks pod nazivom Civitate Pontis prepoznaje i u povelji Alfonsa V kojom taj aragonsko-napuljski kralj 1454. godine potvrđuje ukupne posjede hercega Stjepana Kosače. Uz spomenuti most na Neretvi tada nije postojalo neko urbanizirano, privredno razvijeno naselje (podgrađe), koje bi se prema srednjovjekovnim standardima moglo nazvati gradom. To je i razumljivo, jer je obližnji grad Blagaj predstavljao političko i svako drugo središte Hercegovine. Stoga su potpuno neosnovane pretpostavke po kojima je Mostar nastao ‘’spajanjem’’ Nebojše i Cimovskog - srednjovjekovnih gradova još uvijek nepoznate lokacije. Bez pokrića je i svaka veza spomenutih gradova s kulama koje su se u predosmansko doba nalazile uz spomenuti viseći most na Neretvi. Tačnost prethodne konstatacije potvrđuju i podaci iz Sumarnog popisa sandžaka Bosna sprovedenog neposredno po osmanskom osvajanju većeg dijela Hercegovine. Naime, tada je sultanov pisar zatečeno naselje uz viseći prelaz preko Neretve evidentirao kao ruralni trg (pazar) sa samo 16 kuća. U defter je upisan i naziv trga - Köprü Hisar, što znači Most-Utvrda (a ne Grad-Utvrda). To je i objašnjenje za porijeklo naziva grada Mostara, koje označava mjesto gdje se nalazi Most-utvrda (Mostovska utvrda). Izričito pod imenom Mostar, naselje uz most prvi put u historijskim izvorima spominje se 1474. godine. Urbani razvoj Mostara započeo je tek u XVI stoljeću. Na izvjestan način, osnivačem grada može se smatrati hercegovački sandžakbeg Sinan-beg Borovinić (sin Abdulhajjev) koji je nešto prije 1506. godine nedaleko od ‘’utvrđenog mosta’’ dao podići džamiju i javno kupatilo (hamam). Uz te Sinan-begove zadužbine ubrzo je formirana prva stambena četvrt (mahala) koja je postala embrion budućeg grada. U narednim decenijama Osmanlije su Mostar učinile vojnim, privrednim, komunikacijskim, kulturnim, prosvjetnim i duhovnim središtem. Formirane su institucije mostarskog kadiluka i muftijstva. Uglavnom na vakufskom principu podignuti su brojni sakralni i profani objekti općedruštvenog značaja. Bio je to postepen proces pri čemu su važnu ulogu odigrali visoko pozicionirani osmanski funkcioneri porijeklom iz Hercegovine. Među njima, naročito su se istakli Ćejvan ćehaja, Nesuh- aga Vučijaković, Mehmed-beg (Karađoz-beg), Derviš-paša Bajezidagić. Posebno važna razvojna prekretnica nastupila je izgradnjom kamene ćuprije koja je konačno zamijenila postojeći viseći most preko rijeke Neretve. Projektant tog remek-djela bio je osmanski neimar Hajrudin, a organizator i nadzornik samih radova već spomenuti vakif Mehmed-beg (Karađoz-beg). Tako je Mostar dobio ćupriju sultana Sulejmana Hana (kasnije nazvanu Stari most), koja je imala značajnu ulogu u fortiikacijskom sistemu grada, ali i omogućavala sigurnu vezu istočnog i zapadnog dijela Hercegovačkog sandžaka. Shodno intenzivnom procesu prihvatanja islama Mostar je u XVI stoljeću postao dominantno muslimanski grad. Na to jasno ukazuju rezultati službenog popisa iz 1585. godine. Iz istog izvora saznajemo da se Mostar tada sastojao od 16 mahala s ukupno 521 kućom. Domaće stanovništvo je već bilo doživjelo opću airmaciju, ali i preuzelo velike obaveze i odgovornosti. Kroz čitavu osmansku epohu ti su domicilni muslimani uglavnom bili nosioci svih državnih institucija (vojnih, administrativnih, vjerskih, obrazovnih i dr.) koje su djelovale u gradu. Naravno, to je išlo u prilog i Visokoj porti koja je leksibilnom i mudrom politikom osiguravala naklonost i povjerenje svojih podanika. Generalno, kao i u drugim mjestima osmanske Bosne i žitelji Mostara dijelili su se u dvije osnovne kategorije. Prvu su činili brojni državni službenici, a drugu gradski privrednici (trgovci i zanatlije).16 Društveni život Mostara tokom XVI stoljeća prolazio je i u znaku bogatog kulturnog i umjetničkog stvaralaštva njegovih stanovnika. Tada još uvijek nisu postojale ozbiljnije naznake da bi već dugo ‘’zlatno doba’’ grada na Neretvi moglo biti prekinuto. NASTAVAK PROCESA URBANIZACIJE Osmanska država se početkom XVII stoljeća suočavala s brojnim problemima. Sve očitije su bile brojne slabosti timarskog sistema. Naime, tada samu prijestolnicu potresaju tzv. ‘’haremska politika’’ i sukobi među ulemom. Ekonomija i inansije su u krizi, a postepeno se urušavao i uobičajeni vojni poredak. Uz to, stalne su bile vanjske prijetnje, a u raznim pokrajinama maha je uzimalo odmetništvo praćeno nasiljem. Zapravo, pokazalo se da državne institucije, i pored više pokušaja, nije bilo moguće vratiti na tradicionalne oblike funkcioniranja. Klasično osmansko doba deinitivno je bilo okončano. Šta se u to doba dešavalo u gradu Mostaru, u Hercegovačkom sandžaku, na samoj granici Carstva? Po svemu sudeći, proces urbanizacije započet u XVI stoljeću ne prekida se ni u izmijenjenim društveno-političkim okolnostima nakon osmansko-habsburškog Dugog rata.19 Prema neslužbenim podacima Mostar tada broji oko 1000 (s okolicom i 3.000) kuća, te je uz Sarajevo i Banju Luku najurbaniziranije mjesto cijelog Bosanskog ejaleta.20 Dakle, uprkos dubokoj krizi na višim državnim razinama, Mostar se u prvim decenijama XVII stoljeća nastavio razvijati, te i prostorno širiti sjeverno i južno od prvobitnog jezgra.21 Zasluge za to pripadaju prije svega nekolicini bitnih osmanskih državnika rodom iz Hercegovine. Pored njih, u istom pogledu istakli su se i pojedini imućniji Mostarci iz sektora vojske, ilmije i gradske privrede. U sklopu spomenutog ‘’produženog’’ urbanog razvoja Mostara bila je i realizacija kapitalnog projekta izgradnje gradskog vodovoda. U vezi s tim pitanjem postoje i određene nedoumice. Poznata je konstatacija akademika Hamdije Kreševljakovića da Mostar vodovod dobiva u vrijeme vladavine sultana Murata IV i to zahvaljujući njegovom roznamedžiji, uglednom Ibrahim efendiji. Naime, Kreševljakovićevo mišljenje temeljeno je prije svega na poznatim podacima putopisca Evlije Čelebije koji je prolazeći kroz Mostar 1664. godine zapisao: Čudna je vještina koju je pokazao Ibrahim efendija, roznamedžija sultana Murad- hana, prevodeći preko tog mosta (Starog mosta) mjednim čuncima vodu koja se nalazi u Tabačkoj čaršiji na zapadnoj strani mosta, dovodeći je u čaršiju i Pazar (trg) što se nalaze na ovoj strani mosta (lijeva obala Neretve) i razvodeći je po hamamima, džamijama i medresama. Ukratko, to je most iznad i ispod kojeg teče voda. Vjerovatno na iste radove ukazuje i sadržaj jednog sačuvanog hronograma iz 1629/30. godine koji u prijevodu na bosanski jezik glasi: Početak gradnji česmi u Mostaru: Nenadano jedan tajanstveni glas povika:”Radobolja (Erdebil) oživila je Mostar”: Godina 1047. Ipak, ovdje je bitno istaknuti i rezultate novijih istraživanja koja ukazuju da je izgradnja vodovoda u Mostaru zapravo započela već u XVI stoljeću. Naime, u februaru 1566. godine sultan Sulejman Kanuni pozitivno je odgovorio na zahtjev jednog dobrotvora (sahib-ül hayrat) da prevede vodu preko svoda mostarske ćuprije (Starog mosta) koja je tada bila u izgradnji. Sultanovoj odluci prethodila je i molba nadzornika radova Mehmed-bega (Karađoz-bega) u kojoj stoji da se kasaba Mostar nalazi sa obje strane velike rijeke (Neretve), gdje se gradi ćuprija. Na jednoj strani (desnoj) ima dovoljno vode, a na drugoj strani (lijevoj), gdje se pored mahala uz mesdžide, nalaze i četiri džamije, vode uopće nema, a ona im je prijeko potrebna. Dakle, ako je navedena odluka sultana Sulejmana sprovedena u djelo, mostarski vodovod je znatno stariji nego što su smatrali historičari starije generacije. Prema tome, radovi koje je inansirao spomenuti roznamedžija Ibrahim efendija za vrijeme sultana Murata IV mogli bi ustvari biti sanacija već postojećeg vodovoda iz 1566. godine. Poznato je da su slični projekti realizirani i u narednim stoljećima. Bitno je i napomenuti da je  istodobno postojao i poseban fond za održavanje mostarskog vodovoda koji je inansiran dobrovoljnim prilozima građana. Očito da je pod utjecajem orijentalno-islamske civilizacije kultura stanovanja i življenja u Mostaru kroz čitavu osmansku epohu bila na prilično visokom nivou. Sve ukazuje na to da se i kontinuitet privrednog razvoja Mostara iz XVI stoljeća nastavio i u prvim decenijama XVII stoljeća. U gradu se postepeno udomaćilo više od 30 različitih zanata, baziranih uglavnom na domaćoj sirovinskoj osnovi. Mostarske zanatlije su svojim radom podmirivale potrebe lokalnog stanovništva i vojske. U to su vrijeme u Mostaru poslovali: berberi, čizmedžije, čohadžije, ćurčije, dunđeri, hafai, hajjati, halvadžije, hamamdžije, jašmakdžije, kahvedžije, kalajdžije, kazazi, kovači, menafdžije, minari, mlinari, mudželeti, mutapdžije, nalbanti, nedžari, pekari, puškari, sarači, tabaci, taščije, terzije, trgovci, zergeri… S obzirom na jednostavnu prometnu i poslovnu komunikaciju unutar Osmanske države ne čudi da se u privrednom životu Mostara pojavljuju Grci i Jermeni, koji u početku nastupaju kao nelegalna konkurencija domaćim poduzetnicima. U vezi s tim, interesantno je da u gradu tada postoji i vakuf čiji je osnivač hadži Džafer Misri, po svemu sudeći jedan imućni doseljenik iz dalekog Egipta. Naravno, pridošlica je bilo i iz bližeg okruženja. Jedan od njih je i poznati zlatar (zerger) Ivan koji se u Mostar doselio iz Čajniča. Sveukupno, u Mostaru su u to doba zanatski (kao i trgovački) poslovi uglavnom bili u rukama muslimanskog stanovništva. Kao i širom Osmanske države i mostarske zanatlije istog proila udruživale su se u esnafe. Time se pokušavao zadovoljiti zakon ponude i potražnje na tržištu. Esnai su vremenom prolazili kroz različite faze pravnog i ekonomskog razvoja. Vlasti su ih kontinuirano nastojale institucionalizirati. Pritom, vodilo se računa o potrebama naroda (politika proizvodnje), te formiranju prihvatljivih cijena kako za proizvode, tako i za usluge (politika cijena). Esnai su imali svoju upravu (londžu) sastavljenu od nekoliko najuglednijih i najsposobnijih ljudi koje su zanatlije birale iz svojih redova. Prema pisanju akademika Hamdije Kreševljakovića prvi čovjek većine mostarskih esnafa zvao se ćehaja ili ustabaša. Njegovi saradnici u upravi bili su jigit ili jigit-baša (izvršni organ) i čauš (ustabašin pomoćnik). Pored njih, u sklopu esnafske organizacije, postojale su starješine kao što su juzbaše i buljukbaše. Svaki esnaf imao je i svoje obilježje, a to je uglavnom bio bajrak, tj. zastava koja je javno prezentirana prilikom različitih svečanosti, izleta pripadnika esnafa, dolaska visokih osmanskih funkcionera i slično. Nažalost, još uvijek su prisutne brojne nepoznanice u vezi s mostarskim esnafima. Ta važna stranica naše historije još uvijek nije napisana. Uzrok tome je trenutni nedostatak izvorne arhivske građe osmanske provenijencije koja bi rasvijetlila društvenu ulogu i značaj spomenute institucije. Nadamo se da će po tom pitanju u narednom periodu doći do određenih pozitivnih pomaka. Ipak je poznato da su već u klasičnom osmanskom dobu najbrojniji i najutjecajniji esnaf u Mostaru imali tabaci (kožari). To nije nikakav mostarski, niti bosanski speciikum, jer su tabaci (kožari) na nivou cijele Osmanske države kao jedna dobro ustrojena i centralizirana organizacija koordinirali i nadgledali cjelokupni privredni život. U Mostaru su 1632. godine djelovale dvije tabačke radionice (tabhane). Prva, o kojoj nema mnogo podataka, nalazila se na samom ušću Radobolje u Neretvu. Oštećena je ili potpuno uništena u jednoj od nerijetkih poplava. I druga tabhana, očito veća i značajnija, bila je u blizini (Stare) ćuprije. Njen izgled impresionirao je i Evliju Čelebiju koji u svom Putopisu bilježi da onakve tabhane kao što je ona na suprotnoj strani ove varoši (mostarske) nema nigdje. Njena zgrada je kao tvrđava. Unaokolo ima gvozdene prozore, a u sredini veliki bazen. Na istoj strani ima dvadeset korisnih i malenih dućana. Isti privredni objekat dugo je predstavljao i bazu mostarskih janjičara. I to je razumljivo, jer svi poznati esnafski defteri ukazuju na jedinstvenost esnafskog i janjičarskog odžaka u osmanskoj Bosni. I u Mostaru je janjičarski serdar imao ovlaštenje da u ratnim okolnostima po potrebi mobilizira određeni broj vojnika (nefera) iz svih vrsta zanata. Obrada kože predstavljala je dug i složen proces. Mostarski tabaci prerađivali su najviše ovčiju i koziju, a djelimično i goveđu kožu. Od kože stoke sitnog zuba izrađivali su bijelu mješinu i bijeli sahtijan, a onda crveni sahtijan (kajsar) i napokon crni sahtijan. Mješina se pravila od ovčijih, a sahtijan od kozijih koža. Naročito vrijedan proizvod mostarskih tabaka bio je kajsar čijem je kvalitetu doprinosio mineralni sastav rijeke Radobolje. Za bojenje kože nužna je bila upotreba olovnog i cinkovnog bjelila koje je nabavljano u bosanskim rudarskim centrima Olovu, Fojnici, Kreševu, Srebrenici. Pri štavljenju kože tabaci su i u Mostaru  uobičajeno koristili ruj i šišku. U prvoj polovini XVII stoljeća mostarski ruj se transportovao i u Sarajevo za potrebe tamošnjih zanatlija. U to je vrijeme tabhana s pratećim objektima bila možda i najdinamičniji dio poslovne zone cijeloga grada Mostara. Brojna su imena mostarskih tabaka koja se spominju u historijskim izvorima, pogotovo sidžilima mostarskih kadija. O njihovom socijalnom statusu, a i pobožnosti, govori činjenica da su oni (ili jedan od njih) uz svoju tabhanu izgradili i džamiju koja je poznata kao Tabačica. U njoj su se na molitvi (namazu) okupljali uglavnom pripadnici tabačkog esnafa. Neposredno uz lijevi džamijski zid nalazio se mali objekat u kojem je bila smještena stupa. Tu se pri štavljenju kože tukao ruj, a stupu je pokretao jedan vodeni krak rijeke Radobolje koji i danas teče ispod same džamije. Uz navedeno treba dodati da je tabačkoj profesiji, odnosno trgovačkom poslu s kožama pripadao i poznati vakif hadži Memija, koji se početkom XVII stoljeća iz Cernice (kod Gacka) doselio u Mostar. Očito je bio imućan, jer je ubrzo nakon toga, na desnoj obali Neretve podigao džamiju. Po svemu sudeći, spomenuti vakif identičan je sa Haggi Mehmijom di Mostaro, istaknutim prekomorskim veletrgovcem kože, čije se ime često spominje u notarskim knjigama Dubrovačke republike. Različiti historijski izvori kao i bogata tradicija ukazuju da su u Mostaru tokom XVII stoljeća osim dominantnih tabaka pristojnu reputaciju uživale i druge zanatlije poput sarača, čizmedžija, ćurčija, kazaza, terzija, te i različiti građevinari (dunđeri, taščije) koji su po potrebi vlasti angažirani širom Osmanske države. Svi su oni davali bitan doprinos poslovnoj airmaciji svoga grada. Gradska privreda (naročito trgovina) u osmansko doba bitan je poticaj dobivala od institucije vakufa. Vakii nisu bili samo graditelji poslovnih objekata. Vrlo često, uvakuljivali su značajne sume novca, te tako formirali prave kreditne institucije. Na taj način pouzdanim privrednicima (trgovcima, zanatlijama, poljoprivrednicima) bilo je omogućeno da uz odgovarajući zalog pozajmljuju vakufska novčana sredstva i tako unapređuju vlastito poslovanje. Pritom je vakuf ostvarivao određeni proit koji je u ranijem periodu od strane ozbiljnih naučnih autoriteta u šerijatskom smislu smatran upitnim. Na osnovu pravnih odluka renomiranog šejhul-islama Ebu Suud efendije legalnost uvakuljenog novca u XVII stoljeću nije osporavana. Ipak, spomenuta vakufska dobit (ribh) u literaturi je dugo vremena neosnovano poistovjećivana s kamatom. U biti, iznosila je 10 do 12 % i trošila se uglavnom na redovne vakufske rashode. I grad Mostar je iznjedrio brojne osmanske službenike blistave karijere. Potaknuti od države, oni su bili zaslužni i za formiranje bogatih vakufa. Na te velike vakife ugledali su se i drugi imućniji Mostarci o kojima ponekad u historijskim izvorima nema mnogo podataka. Određene svote novca koje su za pozajmljivanje namjenili mostarski vakii starije generacije, za gradske poduzetnike bile su operativne i početkom XVII stoljeća. Radilo se o sumi od preko milion akči iz 15 vakufa. U narednom periodu mostarski trgovci i zanatlije zajam su mogli uzimati i iz sredstava novoustanovljenih vakufa, a to su: Koski Mehmed-pašin iz 1612. godine (za pozajmice namijenio 200.000 akči), hadži Balin iz 1612. godine (za pozajmice izdvojio 300.000 akči), hadži Hasana Sevrije iz 1621. godine (za pozajmice izdvojio 100.000 akči), hadži Ahmeda sina Ferhatova iz 1620. godine (za pozajmice izdvojio 240.000 i 11.000 akči). Također, u Mostaru je u isto vrijeme postojao i novčani vakuf već spomenutog hadži Džafera Misrija čija je glavnica iznosila 11. 000 akči. Nije poznata glavna svrha postojanja tog vakufa, ali je sigurno imao ulogu bankovne ustanove u kojoj su stanovnici Mostara, uz sigurne jamce, mogli posuditi novac. Spomenuti vakii svojim su velikodušnim prilozima doprinosili održavanju poslovne klime u gradu na Neretvi, a na taj način je olakšano i stasavanje nove generecije mostarskih poduzetnika. Središte privrednog života u Mostaru i početkom XVII stoljeća bila je sve frekventnija čaršija, koja je tada uz dva postojeća, obogaćena i jednim novim, velikim karavansarajem. Sve zasluge za izgradnju tog ugostiteljskog objekta pripadaju poznatom mostarskom vakifu Koski Mehmed-paši. Bio je to sigurno vrijedan poticaj razvoju lokalne trgovine. Ali, što je još važnije, mostarski trgovci u to doba unapređuju i svoj izvozni posao sa kožom, voskom i drugim agrarnim proizvodima. Mnogi od njih odlučno učestvuju u prekomorskom tranzitu koji je uglavnom polazio iz Dubrovnika, a završavao u trgovačkim lukama na zapadnoj obali Jadrana. Općenito, među veletrgovcima iz Hercegovačkog sandžaka koji su svoju robu plasirali u Ankonu, pored nešto Fočaka i Čajničana, najviše je bilo Mostaraca. Njihova imena, obim poslovanja i putna odredišta zapisivani su u notarskim knjigama Dubrovačke republike. Naročito su se istakli: Hagji Bali Turco iz Čajniča, Jusuf iz Mostara, Selim iz Gabele (Neretva), Ahmet Pervan di Mostaro, Hadži Ali Šah iz Mostara, Hadži Husein Šerović iz Foče, Ahmet Hadžić i Muhamed Alić iz Mostara, Ahmet Muratović, Sule Rizvanović, Ahmet Pervanović, Osman Čelebi iz Mostara, Haggi Osman di Mostaro, Omer Čelebi iz Mostara, Nesim i Isar iz Mostara, Vukašin Radov(ić), Haggi Mehmija di Mostaro, Matija J. Kojić, Allai Begh Cenghijich (Čengić), Mustafa Aga Vojo de Mostaro, Mustafa Odžaković iz Foče, Juda Piade, Abram Piade, Mordohai Piade (trojica židovskih trgovaca iz Mostara) i drugi. Što se tiče robe koju su Mostarci, kao i ostali osmanski trgovci nabavljali u Ankoni i drugim talijanskim pijacama, prednjačili su luksuzni predmeti, tekstil, staklo, papir, sapun, kafa, knjige iz medicine, mape i dr. U svakom slučaju, sve navedeno doprinosilo je promociji mostarskih poduzetnika, ali i Mostara kao respektabilnog poslovnog središta. Mostar je u prvim decenijama XVII stoljeća unaprijedio i status kulturnog i prosvjetnog centra. Naime, i dalje se radilo u cilju stvaranja boljih uslova za razvoj nauke i obrazovanja. Do 1620. godine profunkcionirala je nova medresa internatskog tipa, zadužbina (vakuf) već spomenutog Ibrahim efendije roznamedžije. Nalazila se u sklopu šireg vakufskog kompleksa (sa džamijom). Sastojala se od deset prostorija namijenjenih za stanovanje učenika (softi) i dvije (veće) za izvođenje nastave (dershane). Vrlo brzo postala je renomirana obrazovna institucija. Iz Ibrahim efendijine (Roznamedžijine), kao i odranije airmiranih mostarskih medresa (iz XVI st.), ponikli su brojni mostarski učenjaci, književnici i pjesnici. Iz prve polovine XVII stoljeća izdvajamo imena poput Ahmed-bega Dervišpašića, Medžazi Šanije Mostarca, Derviša Žagrića, Hukmi Hasana Mostarca, Adlije Čelebije Mostarca, Husami Huseina Čatrnje. Njihova stilski raznolika djela, omiljena u ondašnjim visokointelektualnim krugovima, danas su pohranjena u raznim arhivama, bibliotekama i institutima širom Evrope i svijeta. Neki od tih rukopisa još uvijek čekaju da budu ‘’pronađeni’’ i naučno obrađeni. U svakom slučaju, spomenuta mostarska elita je intelektualnim i umjetničkim pregnućima umnogome doprinosila kulturnom i prosvjetnom poletu svoga grada. Urbaniziranim i kultiviziranim Mostarom fasciniran je bio i osmanski putopisac Evlija Čelebi koji je 1664. po drugi put putovao Bosnom. Po svemu sudeći iz tog vremena datira i poznata izreka i ne reci u Mostaru da si učen. Iako se Osmanska država u prvim decenijama XVII stoljeća suočavala sa brojnim unutrašnjim i vanjskim problema u to doba nastavlja se društveni razvoj Mostara. Grad se kontinuirano širio, a pritom su nove urbane zone formirane i na desnoj obali rijeke Neretve. Tu su epohu po mnogo čemu vrijednom obilježili istaknuti mostarski vakii poput vojnog defterdara Koski Mehmed-paše i roznamedžije Ibrahima efendije. Mostar je tada zaista prednjačio u odnosu na mnoga mjesta Bosanskog ejaleta. Još uvijek pošteđen rata i ratnih stradanja imao je povoljne uslove za dalji uspon privrede. U vezi s tim, procvat je doživljavalo domaće zanatstvo (naročito kožarstvo), a kao produkt toga poslovno se airmiraju i mostarski veletrgovci. Mnogi od njih učestvuju u prekomorskom tranzitu kojim umnogome proširuju opseg svoga poslovanja i stiču vrijedne prihode. Istovremeno, na zavidnom nivou je bio kulturni i prosvjetni život grada. Međutim, mostarska razvojna perspektiva ubrzo je bila ugrožena serijom dugih osmansko-mletačkih oružanih sukoba koji počinju već od 1645. godine. Tako je faktički do sredine XVII stoljeća procvat Mostara pod sultanovom vlašću umnogome već bio i okončan.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: EKSPRESIVNA SREDSTVA U PRIPOVIJETKAMA HAMZE HUME
PODNASLOV: N/A
STRANA: 709-726
AUTOR(I): Amela Bajrić

Jedno od značajnih područja ispitivanja jezika nekog pisca jeste izučavanje leksike s obzirom na emocionalno-ekspresivne, funkcionalno- stilske i druge karakteristike. Vodeći se time da književno djelo Hamze Hume pomjera granice te da se ne može uklopiti u postojeće okvire, odlučili smo u ovome radu posvetiti pažnju emocionalno-ekspresivnim i drugim sredstvima kojima odiše, ne samo poetsko nego i prozno Humino stvaralaštvo. Mnoge lekseme u odabranom korpusu dokaz su funkcije ekspresiva, a takve lekseme naročito su frekventne u opisima prirode, prirodnih pojava, ali i u slučajevima kada takvi opisi igraju veliku ulogu u razvijanju radnje i slijedu događanja. „Humin doživljaj prirode dolazi iznutra“, kako veli Alija Pirić, „iz osjećanja jednosti i istosti s prirodom, iz rakursa duboke proživljenosti i prožetosti njome“. Humino je osjećanje „natopljeno mirisom i zvukom“ stoga je njegov diskurs asocijativniji. Humo nije lirik samo u svojoj poeziji, nego je to vidljivo i kroz druga prozna djela i njegov lirski habitus, kako zaključuje Pirić, „posljedica je jedne osebujne lirske prirode samoga pisca, ali i kulturoloških i književno-tradicijskih izvora na kojima se razvijalo književno biće Hamze Hume“. Pored brojnih onomatopeja, epiteta, metonimija, poređenja i dr., u Huminoj riječi frekventni su morfostilemi izraženi glagolskim aktivnim principom: zakikoćeš, zavrištiš, zagrcaš, zapjeva, zviznu, zaurla, zavika, zagunđa zažamori i dr., zvučnost i slikovitost svoje riječi također postiže i imenicama: šapat, vrisak, kikot, cika, huka noseći u svojoj fonetskoj strukturi stilsku karakteristiku. Ove glagolske imenice imaju izuzetno jak stilski potencijal te je njima Humo prikazivao „senzibilitet prema događajima u prirodi“. Izrazito stilski obojeni su i orijentalizmi koji dodatno boje sveukupnu atmosferu te svojom semantičkom puninom i snagom značenja jače oslikavaju ambijent u kojem glasanje prirode možemo doživljajno spoznati i čulno osjetiti. Korpus za istraživanje čine četiri pripovijetke Hamze Hume – Sevdalijina ljubav iz 1925. godine, Ašikovanje i Priča o Jasiki iz 1927. godine te Krnata iz 1932. godine. Korišteno je izdanje Veselina Masleše iz 1964. godine pod nazivom Hadžijin mač. U narednim poglavljima ćemo Huminu leksiku predstaviti kroz jezičke nivoe. Radi jednostavnijeg navođenja izvora, tj. istraživačkog korpusa koristit ćemo se skraćenicama: HHS – Hamza Humo, Sevdalijina ljubav, HHP – Hamza Humo, Priča o Jasiki, HHA – Hamza Humo, Ašikovanje, HHK - Hamza Humo, Krnata. Aliteracija podrazumijeva ponavljanje istih ili istotipskih suglasnika u tekstu. Iako je češća u poeziji, nekoliko primjera aliteracije pronašli smo i u pripovijetkama Hamze Hume. „Pjesma mu najprije zagolica, pa sklizne u njedra i prelazi (kao toplom rukom), slatko i nečujno, sve niže i opojnije, da te opet uzdigne, da zakikoćeš, zavrištiš i zagrcaš u njegovu zagrljaju.“ „Skriven i pritajen šapat ispod šandude šuljao se pod stabla.“ „Potok zaurla, zavika, pa sa satanskim kikotom navali u provaliju (...).“ „Ljetos je ljetovala pod velikim hrastom na proplanku, ljuljala se u granju, pjevala pjesme i plela vijence od divlje loze.“ Izuzetno cijenjeno jezičko sredstvo od davnina svakako je onomatopeja. Onomatopejske su riječi koje uprisutnjuju govor prirode i zvukove okoline; u njima se jezik krika i neartikulirani zvukovi pretvaraju u artikulirane glasove. „Vjetar zviznu u odžaku i potrese prozorskim oknima.“ „Vrišti kao da je sotone dragaju, a vrisak joj se gubi u ciki vjetra i huci potoka povrh mog čardaka.“ „Negdje zuje pčele u beharu.“ Pridjev koji se dodaje imenici s ciljem da se naglasi pojedino svojstvo ili vrijednost označenog bića, stvari ili pojave, da se izraz učini snažnim, uvjerljivim, slikovitijim jeste zapravo epitet koji imenicu obogaćuje poetskom karakterizacijom. „Dan topal i bistar zaigrao se sa mladim srcima.“ „Sa niskih, pločnih krovova, razasutih po baštama, dižu se plavi pramenovi dima.“ „Mujezini sa minareta dozivaju se kroz plavu, tihu noć, i njihovi izvijeni glasovi kao treperljive duge padaju po gradu (...).“ „Haljina joj laka, providna, pa se vjetar igra s njom kao s maglom.“ „Tako, za tihih, ljetnih noći krnata čezne na Mazoljicama (...).“ „A kad se mjesec uzdiže, pa se pun, zlatan i tih zaustavi nad tamnom konturom brda, neki veličanstven i nečujan smijeh preli sva srca (...).“  „(...) razli se glas po tišini nad mahalom i obiđe staračke duše, pobožne, tihe i zahvalne.“ Gradacija predstavlja iguru intenziikacije, realiziranu speciičnim semantičko-sintaksičkim sredstvima. U navedenim primjerima radi se o glagolskim nizovima. „Krnata plače, jeca, uzdiše, moli, a zatim joj vrisne posljednji zvuk i od bola klone.“ „Potok se budi, otima i grca kao jogunast i sladak dječak.“ Jedan od načina na koji postižemo jaču povezanost i koherentnost teksta i njegovu potpuniju uređenost jeste potupak ponavljanja. Nekada se ono zasniva na doslovnom ponavljanju istih jezičkih jedinica, dok se nekada radi o stilističkom pojačavanju značenja, kakav je slučaj u našem odabranom korpusu. „Kad on zapjeva sokakom, nastane trka po avlijama i s kikotom se zaustavlja na vratima. Kad on zapjeva, vjetar se pritaji u baštama, a u djevojkama nešto zadrhti (...).“  „Sviraj, krnato, nek poludi cio grad! Sviraj jer ti prosipaš sreću, a odnosiš nesreću.“ „To je samo san. To se njoj samo pričinjava. To ona mašta. To je i suviše iznenadna radost od krnatinih zvukova. To je za nju neko neobično osjećanje koje joj oduzima i strah i moć riječi.“ Epizeuksa je jednostavna, ali proinjeno stilizira iskaz. U primjerima koji slijede ponavljanje je ekspresivno sredstvo u funkciji oživljavanja emocionalnih senzacija, s obzirom na to da je korpus pažljivo biran i da sve pripovijetke odišu ljubavnom čežnjom, bolom, strahom, uz zvukove prirode, ali i vizuelnih i auditivnih senzacija. Sva težina koju ljubav može imati izražena je ponavljanjima, u čijoj službi su se javili prilozi, lična imena, riječce i glagoli. „Sirota Iša ponovo klonu na ćenarče, pokorno, tužno kao siroče, i zaplaka se tiho, tiho, od čežnje prevelike.“ (HHS:188) „O, Jasika, Jasika, otjeraj san s mene!“  „Još, još, Šemsa!“  „A zatim, zatim joj kaže: (...).“  „Poljubiću te ovdje, ovdje u podvoljak.“ „I on se zatalasa, zatalasa i zasta u visinama, noseći dušu nekud u širine (...).“ „A Biber izvi glas, i sve osta duboko, duboko pod njim i zanijemje.“ Retoričko je pitanje ono za koje govornik odgovor ne očekuje ili ga nema, a sa svim svojim podvrstama zamjenjuje izjavnu rečenicu. Primjere retoričkog pitanja u nizu pronašli smo u pripovijeci Krnata: „Recite mi, ko može da se odupre zvucima krnate? Zar jedno naivno i bezazleno srce? Zar krnata svake noći ne izvija sve zamamnije melodije? Zar žene ne podižu i zavjese sa prozora, samo da im zvuci lakše dopru do srca, da im raspire želje? Zar se djevojke po baštama, kao omađijane njenin zvucima, ne pripijaju jedne uz druge, ne zanose u grču i omamljenim uzdasima?“. „A Šemsa je ovih dana sve pregorjela: i svoj dom, i svoju baštu, i svoje roditelje. Pregorjela je, jer kako će svojim roditeljima uskoro da pogleda u oči? Zar se ona i sad, u ovoj toploj kući, gdje je provela drago djeinjstvo, ne osjeća već kao tuđinka? Zar ona nije okaljala obraz i svoj i svoga doma? A krnata joj odgovara?“. Ovaj niz ima ekspresivnu funkciju i u ulozi je pojačavanja značenja sreće, zaljubljenosti, razdraganosti koju donosi krnata, tj. sviranje, sevdisanje, akšamlučenje uz zvuke krnate. Za personiikaciju možemo kazati da predstavlja određenu podvrstu metafore ili sinegdohe kod koje se neživim predmetima daju osobine živih. Personiikacijom nam Humo oživljava svijet oko sebe, dočarava vezu svijeta, prirode sa čovjekom. Brojni su primjeri u kojima je Humo personiicirao prirodu tako da čitajući doživimo svaki šum, svaki pokret prirode: „(...) a potočić kroz avliju zagunđa, zažamori jasno, bistro, biserno.“, „Život pišti u njemu i šaka zemlje cvili od žeđi i žestine.“ (HHS:186), „Tišina sjede u granje i oživješe vrapci i komšijski razgovori.“ „I dah lišća pritaji se u mahali.“, „Mjesec se glasno cerekao, a potok kikotao kao da ga neko golica.“ „(...) naš grad gori u žegama i, omamljen, bunca u bunilu.“ „Sokaci se raspjevali, a čaršija se meškolji po cijelu noć (...).“, „Krnata plače, jeca, uzdiše, moli, a zatim joj vrisne posljednji zvuk (...).“, „Vjetar zviznu u odžaku i potrese prozorskim oknima.“ Metonimiju ubrajamo među osnovne trope. To je igura redukcije – predmet se svodi na nešto što mu je u pojmovnom smislu blisko i s čim je u logičkoj vezi. „Tako ja zovem i ljutim se što se niko ne javlja, a, u stvari, na hiljadu metara oko mene nema ni žive ljudske duše.“ „Noć skide haljinu i bljesnu i rodi se sevdah, težak i neprebolan sevdah (...)“. „Naherena i iskrivljena čaršija kunja nemoćno kao obješena (...).“ „A kroz san, kroz neke daleke konake, vidi on kako se nad Išom, blijedom i uplakanom, kezi nekakva jareća brada, cereka se, kmekeće i trza ga iz sna.“ Sinegdoha je igura reprezentacije – „dio predstavlja cjelinu a jedinka vrstu ili obrnuto“ što znači da je zamjena izvršena promjenom kvantitativnog odnosa – razmjere: riječ koja označava dio upotrijebljena je da označi cjelinu, ili se riječ koja označava cjelinu upotrebljava da označi jedan njezin dio. U istraživanom korpusu našli smo tek jedan primjer sinegdohe. „Ruke joj pjevaju na đerđefu, grudi joj prigušeno klikte u njedrima (...).“ Od semantičkih igura u širem smislu ubrajaju se igure poređenja i razlikujemo dva tipa – simile i comparatio. Prvi tip poređenja simile „smatra se srodnim sa metaforom, s tim što ovdje još nema zamjene koja je osnova tropičnosti; umjesto toga, postoji ukazivanje na tertium comparationis kao onu karakteristiku koja zbližava dva različita označena“. Posredstvom ovog tipa poređenja ističu se svojstva predmeta ili pojava, tako da se riječi, kao nosioci tih svojstava, dovedu u odnos poredbe. Ovu figuru na formalnom planu karakterizira postojanje tipičnih vezničkih riječi: kao, poput, nalik (na). U istraživanom korpusu pronašli smo mnoštvo primjera poređenja simile, od kojih su najčešći sa veznikom kao: „Potok se budi, otima i grca kao jogunast i sladak dječak“. „Noć pade, oživješe sjene, a bijela i gola minareta, oštri čempresi i zaljubljeni jablanovi, kao džinovi s djevojkama, koračaju valovitim gradom (...)“. „A otud, ispod Huma, sa Raljevina, donese tiha noć mekan i zanosan glas pjesme, glas što pada na dušu kao melem, liječi i opija osjećanja (...)“. „Sirota Iša ponovo klonu na ćenarče, pokorno, tužno kao siroče, i zaplaka se tiho, tiho, od čežnje prevelike“. Cvrčci vrište kao bjesomučni, a žabe preplašene sakrile se duboko pod vodu kao da je sudnji dan gore na zemlji. A ona se crvenjela kao ruža i obarala pogled preda se. Kad Meša Cakan zasvira u krnatu na Mazoljicama, ljudi zaborave na zle misli; nešto blago, kao dobrota, uvuče im se u duše (...). „Nešto raste u njoj poput divnog bijesa (...).“ „I on kao da je zbunjen.“ „Ostaje nam samo uspomena kao san i žalba u dušama, teška kao umor od života“. „Brige dana lake su mi kao leptiri.“ „To je njezin glas; kao iz priče, kao sa nekog drugog svijeta.“ „Riknuo sam kao bik i zapjevao kao soko.“ „Pjeva mi baladu, tugaljivu poput šuma Hučke u dane jesenje (...).“ „Zasukan kao iz smole, potamnio kao iz jazbine.“ „Hladna je kao stijena.“ „Providna je kao da je od stakla.“ „Noć šuplja kao tamna provalija.“ i brojni drugi.U ekspresivnu leksiku ubrajamo i deminutive koji prema Katnić- Bakaršić „najčešće (deminutiv) znači nešto ne samo maleno nego i milo, simpatično (...)“. „Bijele kućice, čak tamo pod Vihovićima, bliješte pune jezive i neshvatljive čežnje.“ Podjela uzvika najčešće polazi od njihovih semantičko- pragmatičkih obilježja te ih shodno tome možemo podijeliti u tri skupine. Njima, pored imenica ili glagol, također možemo izraziti određena stanja. Prvu skupinu čine impulzivni ili uzvici u užem smislu i njima se najčešće izražavaju emotivna stanja i raspoloženja, višeznačni su i uvjetovani kontekstom i intonacijom. Njih je i najviše u našem korpusu, a najčešći su jednosložni sastavljeni od samoglasnika o: „O, kako su lijepe te daljine!“ „O, to nije bio strah. (...) O, to je samo san o njemu i krnati.“ „O, što ne razumiješ moju pjesmu kad prelazi preko domova u široki svijet!“  „O, ne; ona ne čuje ni kidanje sedefskih puceta.“ (HHK:182-183), ili oni sastavljeni od samoglasnika i suglasnika – ah, eh, ih, oh: „Ah, ili bi ga klele ili blagosiljale!“ „Ah, to nije bio njezin glas.“ Drugu skupinu čine imperativni ili zapovjedni uzvici koji su usmjereni prema sugovorniku (oj, ej, pst, halo, hej, mic, šic, hura, điha), koriste se za skretanje pažnje ili naredbe usmjerene prema ljudima i životinjama u smislu obraćanja. Međutim, u ovoj skupini uzvika prisutno je i dozivanje kao u narednom primjeru: „Jasiko! O, Jasiko! Vičem ja, a niko me ne čuje od njegove huke.“ Jednoznačniji su od impulzivnih, ali značenje im je također uvjetovano kontekstom i intonacijom. A treću skupinu čine onomatopeje koje služe za podražavanje zvukova u prirodi. „Tragovi susreta sa turskom kulturom ostali su ovjekovječeni u mnogim književnim djelima“, pa tako i pisac živi sve dok se njegovo djelo čita, izučava i čuva kako bi svjedočilo o vremenu o kojem djelo i govori. Izučavajući emocionalno-ekspresivnu leksiku u odabranim Huminim pripovijetkama, nametnula se i potreba izdvajanja i klasiiciranja riječi orijentalnog porijekla kojima se Humo koristio kako bi, u duhu osmanske tradicije, opisao događaje, lokalizirao radnju u određeni povijesni kontekst, ali i prikazao stanje derta, ljubavni zanos, čežnju i svu onu opijenost koja proizlazi iz ljubavi prema ženi i njezinoj ljepoti. Upravo orijentalizmi u analiziranim pripovijetkama imaju izuzetan stilski potencijal, a u književnom izrazu Hamze Hume zasigurno imaju i ekspresivnu funkciju. Ova leksika neodvojivi je dio leksičkog sistema bosanskoga jezika. Kako smo prethodno i naveli, orijentalizmi se izvrsno uklapaju u atmosferu minulih vremena pa iz toga proizlazi da ih možemo razvrstati u nekoliko grupa prema funkciji. Tako imamo orijentalizme koji su u funkciji lokaliziranja radnje i takvih je primjera u korpusu jako puno. Potom su tu kategorije orijentalizama u funkciji opisivanja radnje i događaja, orijentalizmi u funkciji karakterizacije i opisivanja likova te orijentalizmi u funkciji izražavanja emocija. Humino slikanje događaja, njegovi likovi opisani pomoću orijentalizama dobijaju posebnu ekspresivnost i emocionalnu boju. Naročito je velika učestalost orijentalizama u dijelovima pripovijetki u kojima Humo stvara prostorni okvir radnji uvodeći čitaoca u svijet svojih likova. Gotovo svaka stranica Humine pripovijetke „Sevdalijina ljubav“ u prosjeku sadrži između osam i deset leksema orijentalnog porijekla, neke čak i po jedanaest. To se može vidjeti u sljedećim primjerima: „Kad on zapjeva sokakom1, nastane trka po avlijama i s kikotom se zaustavlja na vratima. Kad on zapjeva, vjetar se pritaji u baštama, a u djevojkama nešto zadrhti (...).“ „Ožalošćen, teška srca, Meša stiska krnatu pod mišku i odlazi niz mahalu“. „Tako, za tihih, ljetnih noći krnata čezne na Mazoljicama, a jedno srce, dolje u baštama, drhti i čezne za njom“. „Samo potok huči vrh čardaka.“ „U isto vrijeme, Biber je sa svojim baštovanom Fazlom ispijao ljutu u mehani Štefe Švabice.“Orijentalizmi u funkciji opisivanja radnje i događaja „Naš grad, sa svojim kamenim ćošetima, blješti u podnevnom suncu (...)“. „Noć skide haljinu i bljesnu i rodi se sevdah, težak i neprebolan sevdah, pun derta za bezdano opojnim i nedostižnim“. „A Biber zaroni u maticu na Raljevinama, pa na ćilim pod smokvu, privuče jastuk pod glavu, pa hladuje“. „Nastale ramazanske11 noći, pa naš grad pliva u moru kandila.“ „Sokaci se raspjevali, a čaršija se meškolji po cijelu noć pa nikad dosta razgovora“. „Podne utišalo u mahali. Negdje u bašti pjeva kumrija. Tužno pjeva kumrija u tišini“. „Napuklim zvrkom kvrcnu kamičak u pendžer; njegov cik pogodi Išu u srce, i u istom času ona se pripi uz demire, nasmiješi se tako blago, nemoćno i podatno da Biber osjeti drhtavo uzbuđenje.“ „To negdje napolju, lupa nepritvoren kanat16 i bura zviždi u drveću.“ „Nestrpljive ruke cijepaju joj jeleče. O, ne; ona ne čuje ni kidanje sedefskih18 puceta.“ „Šemsa sjedi pod njom i veze zlatnu čevrmu.“ Orijentalizmi u funkciji karakterizacije i opisivanja likova „I taj bradati hadžija, bolji je od bekrije Bibera.“„I Biber, stari sevdalija, polako, klecava hoda, uputi se preko Šetališta put Zahuma, noseći u sebi neki čemer života i bol za minulim ljetom.“ Orijentalizmi u funkciji izražavanja emocija „Još jedan dert više, još jedan i još stotine čaša i dertova (...).“ Orijentalizmi i sinonimija Suprotno onome na što smo češće nailazili kada govorimo o sinonimiji, naizmjenična upotreba sinonima u tekstu jednog autora može biti razlog da se izbjegne leksičko ponavljanje što će doprinijeti stilskom osvježenju iskaza i udovoljavanju zahtjevima datog konteksta. Naime, u pripovijeci Ašikovanje, na stranici 169, Humo je upotrijebio lekseme pendžer i prozor, dva potpuna sinonima: „Sad samo kroz odškrinuta vrata ili odozgo sa pendžera razgovara sa mnom.“ i „A ja se pritajio na našem prozoru i posmatram je kradomice.“ Nadalje, na stranici 171 upotrijebljeni su sinonimi soba i odaja: „Šta mi je? Nije mi ništa – ja se iščuđavam. Zar nije korisnije da čitam u svojoj sobi?“ – „Ali jedne noći, baš o uštapu, grana jasmina upade u moju odaju.“ Na stranicama 169 i 171 koristio je lekseme vrata i kapidžik – „Sad samo kroz odškrinuta vrata ili odozgo sa pendžera razgovara sa mnom. Kad je na vratima, proviri samo glavu iza kanata.“ – „Ne smijem. Ne zovi me, molim te! – šapće ona drhtavim glasom i drži kanat od kapidžika.“ U pripovijeci Sevdalijina ljubav na stranici 190 korišteni su sinonimi grad i čaršija u funkciji djelimičnog podudaranja u značenju „jer grad predstavlja veliko, naseljeno mjesto u smislu administrativnog, kulturnog, trgovačkog i industrijskog centra jednog kraja, dok kasaba upućuje na manji grad, a čaršija na dio naselja gdje se razvio trg ili poslovni dio grada“ – „Prolaze dani dugi i užareni, naš grad gori u žegama i, omamljen, bunca u bunilu.“ – „Naherena i iskrivljena čaršija kunja nemoćno kao obješena, a muhe zundaraju po njoj (...). Nešto poput razvaljenog zijeva zija i klati se čaršijom, zastenje, promeškolji se (...).“ U pripovijeci Priča o Jasiki na stranici 150. javljaju se dva sinonima – vodenica i mlinica: „Pjeva mi baladu, tugaljivu put šuma Hučke u dane jesenje, poput stare, razvaljene i u bršljan zarasle vodenice pod Borića stupama. Sad tu razvaljenu mlinicu zovu đavoljom zidinom (...).“ U odabranim pripovijetkama, a ponajviše u pripovijeci Sevdalijina ljubav, Humo je iznio jedno živo stanje duše kako bismo ga doživjeli. Sve pripovijetke vrve emocijama, požudom, čežnjom, iskazane brojnim metonimijama, epitetima, poređenjima, ali možda nijedna kao Sevdalijina ljubav u kojoj se susreću i sapliću omamljujuće i razorne, sretne i fatalne, radosne i bolne ljubav i strast. „Kompletna priroda i svaki njen detalj je personiiciran (…)“ i „obratimo li pažnju na njihovo značenje, bez ikakvih problema prepoznajemo kompletnu priču o ljubavi, strasti, podavanju, gubitku ljubavi i razočarenju“. Humina misao o ljubavi kao kompoziciona shema, vidljiva je i u narativnoj strukturi izabranih pripovijedaka. Priča o Jasiki bila bi pandan romanu Grozdanin kikot iz razloga što se u njoj, više nego u drugim pripovijetkama, ukrštaju elementi sna i stvarnosti, onoga što jeste (slika zime), i sjećanja na omamno ljeto, onoga što se zbiva (prizori životne svakodnevnice) i onoga za čim se žudi (utvare nadraženih čula). Ali i u ovakvoj narativnoj strukturi možemo uočiti Huminu misao o životu, koji je ostao, tako reći, u prošlosti, i o ljubavi koja u svom kulminativnom času stvara iluziju bezvremenskog trajanja. Istu tu misao o životu imamo i u pripovijeci Ašikovanje u kojoj se sve do kraja ne primjećuje da je ona skrivena ljubav samo sjećanje na prošlost, ali koja evocira tu prošlost i čini je živom i prisutnom upravo u datom trenutku. Humino saglasje prirode i duše osjeća se u melodičnosti njegovih rečenica, u personiiciranju, tako da sve odabrane pripovijetke nose jedno određeno raspoloženje. Na jezičkom je planu to vidljivo kroz frekventnu upotrebu frikativa koji dominiraju u odnosu na ostale glasove – „Skriven i pritajen šapat ispod šandude šuljao se pod stabla.“ „Pjesma mu najprije zagolica, pa sklizne u njedra i prelazi (kao toplom rukom), slatko i nečujno, sve niže i opojnije, da te opet uzdigne, da zakikoćeš, zavrištiš i zagrcaš u njegovu zagrljaju.“ „Cvrčci vrište kao bjesomučni, a žabe preplašene sakrile se duboko pod vodu kao da je sudnji dan gore na zemlji.“ „I on se zatalasa, zatalasa i zasta u visinama, noseći dušu nekud u širine (...).“ i dr., upotrebu morfostilema - glagolskih imenica i pridjeva pomoću kojih se postiže slikovitost - „Mujezini sa minareta dozivaju se kroz plavu, tihu noć, i njihovi izvijeni glasovi kao treperljive duge padaju po gradu (...).“  „A kad se mjesec uzdiže, pa se pun, zlatan i tih zaustavi nad tamnom konturom brda, neki veličanstven i nečujan smijeh preli sva srca (...).“ (HHS:188) itd. Svaka vrsta riječi učestvuje na svoj način u stvaranju ekspresivnosti, a značajniju poziciju u kreiranju stilističkog doživljaja u Huminom djelu imaju glagoli, imenice, pa i nekolicina pridjeva. Analiza je obuhvatila igure na fonetsko-fonološkom, leksičko- sintaksičkom i semantičkom nivou, uzvike i deminutive kao emocionalno- ekspresivna sredstva te orijentalizme kao sloj speciične leksike u Huminom djelu, a željelo se pokazati koliko su zapravo emocionalno- ekspresivna sredstva prisutna u odabranim pripovijetkama Hamze Hume. Možemo zaključiti da je Humo svojim stilom i izrazom u književnost unio jedan slobodniji pristup jeziku i stilu. Pažljivim odabirom stilističkih postupaka, koja su zastupljena ne samo u poeziji nego i u prozi, on gradi jedan drugačiji svijet književnog djela u odnosu na dotadašnja pa ćemo i kod drugih pisaca poslije njega pronaći takav obrazac, ali ne tako ostvareno kao što je to Humo radio. Govoreći o Huminom stilu pripovijedanja možemo uočiti svo bogatstvo upotrebe jezika u književnim djelima.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: CRTICE IZ MOSTARSKE SVAKODNEVNICE (KROZ DOKUMENTE KOTARSKOG ŠERIJATSKOG SUDA U MOSTARU U PERIODU AUSTROUGARSKE UPRAVE)
PODNASLOV: N/A
STRANA: 223-246
AUTOR(I): Hana Younis

Promjene u svakodnevnom životu stanovnika većih gradova poput Mostara postale su uočljive posljednjih decenija osmanske uprave. Konstantno doseljavanje stranih podanika, ekonomsko jačanje nemuslimanskih porodica bile su jedan od razloga tih promjena. O tome posebno svjedoče putopisi i hronike. Međutim, jedan od ključnih izvora za sagledavanje svakodnevnice u svoj šarolikosti života predstavljaju sudski spisi; sidžili u osmanskom periodu a poslije sudska dokumentacija. I pored toga možemo reći da su oni rijetko korišteni u dosadašnjoj historiograiji. Razlozi za to su višestruki, a osnovni je nepristupačnost tih fondova i njihovo konstantno uništavanje. Građa Kotarskih šerijatskih sudova posebno je važna jer oslikava promjene koje su nastale nakon odlaska Osmanske države, a sa tim i stoljećima ustaljene pravne prakse na prostoru Bosne i Hercegovine. Svojom šarolikosti ti dokumenti ukazuju na mnogobrojne aspekte svakodnevnog života. Cilj nam je na temelju dokumenata fonda kotarskog kao šerijatskog suda u Mostaru ukazati na neke segmente mostarske svakodnevnice. Iako se radi o jednom fondu, mislimo da se kroz njega može jasno pokazati koliko je sudnica bila mjesto susreta raznih svakodnevnih događaja kroz koje se oslikava život i njegov tempo u Mostaru kao važnom centru u Bosni i Hercegovini. Nakon okupacije 1878. godine Austro-Ugarska je regulisala rad šerijatskih sudova posebnom naredbom o formiranju i djelovanju kotarskih kao šerijatskih sudova u Bosni i Hercegovini 1883. godine (Sbornik zakona i naredaba za Bosnu i Hercegovinu, 1883). Tom naredbom su ovlasti šerijatskih sudova ograničene samo na određena privatna pitanja poput: sklapanja i prekida braka, zatim prava podjele mulk imovine nakon smrti, pitanje mentalne sposobnosti i rasipništva, zatim predmeti tutorstva, i to isključivo za muslimane. Ove ovlasti su vremenom mijenjane. Za našu temu važno je istaći da su bez obzira na ograničenje ovlasti šerijatski sudovi bili upleteni u svaki životni događaj, direktno ili indirektno. To najbolje pokazuje korespondencija sudskih instanci u kojima se traži pomoć ili sugestija šerijatskih sudova bez obzira na to ko je donosio konačnu odluku i o kojem se problemu radilo. Kada je riječ o kontinuitetu rada šerijatskih sudova moramo istaći da su pojedini šerijatski sudovi nastavili egzistirati bez prekida svo vrijeme austrougarske okupacije i uprave dok su drugi vremenom ukinuti. U nekim mjestima zbog velikog obima posla otvoreni su novi šerijatski sudovi. Šerijatski sud u Mostaru nije prekidao svoj rad nakon okupacije i bio je najvažniji sud u Hercegovini što nam potvrđuje činjenica da je u njemu bilo zaposleno u isto vrijeme više kadija i vježbenika. Mostar je bio posebno važan za sudsku jurisdikciju jer se tu nalazio i Okružni sud kao drugostepeni organ svim kotarskim sudovima. U Mostarskom okrugu također su se nalazili šerijatski sudovi u: Konjicu, Nevesinju, Gacku, Bileki tj Bileći, Trebinju, Ljubinju, Stocu, Ljubuškom i Nevesinju. Većina dokumenata ovih sudova je vremenom zauvijek izgubljena, a dostupni su djelimično još uvijek dokumenti Šerijatskog suda u Mostaru i Ljubuškom. Nažalost, i ova građa je samo fragmentarna i odnosi se na period 1888 – 1918. godina. Dakle prvih 10 godina nakon okupacije nije sačuvano, što u mnogome otežava sagledavanje kompletne slike rada i vrste parnica koje su preovladavale u tom periodu. U isto vrijeme, to nam onemogućava uvid u vjersku i socijalnu strukturu osoba koje dolaze kod kadije u tim prvim godinama nakon okupacije. Malo više svjetla na taj period bacaju dokumenti Vrhovnog šerijatskog suda kao drugostepenog organa na koji su dolazile sve žalbe šerijatskih sudova pa tako i šerijatskog suda u Mostaru. Zahvaljujući toj i sličnoj građi mi možemo napraviti analizu zaposlenika šerijatskog suda u Mostaru. Tako sa sigurnošću možemo reći da je u periodu austrougarske okupacije i uprave u tom sudu radilo više od 32 kadija, praktikanata, vježbenika i pisara. Svi oni su bili važan segment u odnosu sa strankama i njihovim svakodnevnim problemima. Osoblje šerijatskih sudova posebno kadije i vježbenici direktno su uticali na svakodnevnicu muslimana. Presude koje su oni donosili nisu samo uticale na živote stranki, nego i onih koji su indirektno osjećali posljedice tih sporova, poput djece čiji su se roditelji razveli ili porodice čiji bi član bio proglašen „umobolnim.“ Možemo slobodno reći da je kadija bio svjedok svih bitnijih sretnih i nesretnih događaja u životu muslimana, od prijave rođenja do prijave smrti. Sve što se moglo preživjeti u tom periodu, on je bio ključni svjedok. To najslikovitije potvrđuju slučajevi razvoda u kojima je ustanovljeno da je u vrijeme rastave supruga bila u drugom stanju. U takvim slučajevima bi odmah tokom ročišta bilo dogovoreno šta će biti sa djetetom nakon rođenja – da li ostaje sa majkom ili se šalje ocu. Ukoliko bi dijete pripalo ocu onda bi majka novorođenče poslala kadiji koji bi mu ga uručio. Prilikom uručivanja otac djeteta se morao potpisati na posebnu potvrdu u kojoj je jasno pisalo da je on dijete preuzeo od kadije. Također, u slučajevima kada bi žena bila u mjestu u kojem nije imala porodicu ili rodbinu niti je imala tačno prebivalište i inansijsku mogućnoste za pronalaskom istog, kadija je bio zadužen da je vrati roditeljima ili najbližoj rodbini. Ako analiziramo rad Šerijatskog suda u Mostaru, vidjet ćemo da je više stotina godišnjih ovjera potpisa ženama, koje je kadija ili njegov vježbenik obavljao u njihovim privatnim kućama. One su kadiju pozivale ukoliko su bile bolesne ili nisu željele ići u sud ili su jednostavne imale želju samo njemu povjeriti u privatnom okruženju kome ostavljaju imovinu, koga ovlašćuju da ih predstavlja a kome oduzimaju punomoć. Dakle, ta burna životna dešavanja koja posebno dolaze do izražaja u sudskim dokumentima oni ključni svjedoci načina življenja, tradicije i običaja jasno se iščitavaju kroz ove dokumente. Mi ćemo navesti samo neke od njih kroz konkretne slučajeve. Prvi dodir sa sudom je prijava rođenja, roditelj je bio obavezan prijaviti novorođenče i to se poštovalo, ali ne odmah. Djeca su se prijavljivala najkraće u roku od jedne sedmice. Možemo reći da je bilo tako zato što se čekalo da li će novorođenče preživjeti uopće, međutim, smrt koja je bila deinitivna i zasigurno nije bilo povratka također se nije prijavljivala odmah. Oni koji su živjeli u samom Mostaru smrt bližih bi prijavljivali nakon nekoliko dana pa i mjeseci, dok je ova druga opcija bila skoro uvijek zastupljena kod onih umrlih u okolnim selima. Smrt je prijavljivao muhtar odjednom sve umrle kada bi došao u Mostar nekim poslom ili je smatrao da je vrijeme da se umrli prijave. Povremeno nalazimo podatke da je smrt prijavljivana i nakon više godina. Prilikom prijave smrti morala se dati detaljna izjava o imovinskom stanju preminulog. Izjavu su uglavnom davala dva svjedoka, a sve je to svojim pečatom potvrđivao muhtar. Rijetki su imali neku imovinu, ali se parnica podjele nasljedstva morala provesti ukoliko je umrli ostavio bilo kakvu novčanu sumu, isto je bilo ukoliko je preminuli imao bilo kakav dug. Analizom smrtnih prijava također dobivamo podatke o godinama smrti, razlogu smrti, ali i o veličini porodice koju je umrli imao. Tako možemo zaključiti da su starost od preko 60 godina rijetki doživjeli, kao i to da su porodice bile uglavnom dosta male sačinjene od roditelja i jednog do troje djece u prosjeku. Prijava smrti nije značila samo podjelu imovine nego i obavezno imenovanje skrbnika ukoliko je bilo maloljetnih nasljednika. To je bio poseban proces jer je skrbnik trebao prema odluci suda isplaćivati redovan mjesečni dohodak maloljetnima, te pravdati prihode i rashode jednom godišnje na sudu. Dokumenti ukazuju da je u tim procesima dolazilo do zloupotreba. Navest ćemo primjer Emine Selimbegović koja je nakon smrti majke naslijedila dio njene imovine kojom je upravljao njen otac Selimbeg. Nakon nekoliko godina sudu se obratila Eminina tetka po majci Vasvija udova Rizvanbegović koja je nakon selidbe Selimbega u Taslidžu imenovana Emininim skrbnikom. Problem je nastao kada je Vasvija ustanovila da, kako je tvrdila, Selimbeg nije upravljao imetkom dobro kao i da je on bio „fasid“ tj. pokvaren što ga je trebalo automatski eliminisati kao skrbnika pred sudom. Kako bi se optužba provjerila, kadija je pozvao svjedoke koji su opovrgnuli navode da je bio „fasid“ ali su naveli da je odselio u Taslidžu te da je tamo postao umobolan. Svjedoci također nisu mogli ništa reći vezano za njegovo ponašanje u Taslidži – da li je tamo bio „fasid“ ili ne. Vasvija je nakon toga insistirala da se izda potvrda da je Selimbeg iselio kao umobolan, što su svjedoci i potvrdili. Time je ona zaštitila imovinu svoje skrbnice i sve ugovore, koje je njen otac potpisao, načinila ništavnim pred sudom. Pojedini skrbnici su bili izuzetno oprezni u zaštiti imovine koja im je povjerena. S obzirom na to da su i malodobne djevojke mogle sklopiti brak uz dozvolu staratelja, zaštita njihove imovine bila je posebno važna. U dokumentima nalazimo slučaj Vahide Čišić čiji je skrbnik bio Alaga Čišić, njen amidža. Ona se kao maloljetna udala za Sulejmana Kapu, a pred kadiju u njeno ime prilikom sklapanja bračnog ugovora zastupao je Alaga. On je kao savjestan skrbnik naveo da pristaje na brak, ali pod uslovom da se za svakodnevne troškove mladog bračnog para brine otac mladoženje Salihaga Kapo. Dok je Vahidin prihod trebao ići „u kasu dok postane punoljetna.“ Ovaj primjer nam pokazuje da su postojali jasni elementi zaštite ženinog imetka. Međutim, sama potreba za sudski jasno deinisanom zaštitom govori da je postojala i praksa zloupotrebe. Kada su u pitanju ovršni postupci nakon smrti dužnika parnice su trajale i po nekoliko godina, a poseban problem je bio ukoliko je među nasljednicima bio neko maloljetan. Po tom pitanju su i kotarski sudovi često tražili savjet od šerijatskog. Tako je nakon smrti Đorđa Semiza ostao dug prema Danielu Mojze Salomu koji je tražio da se u sklopu ovršnog predmeta proda i njegova kuća u mahali Luka u Mostaru, a koju je Đorđe naslijedio od oca. Kotarski sud je molio šerijatski da im pojasni da li on ima pravo da tu nekretninu proda na dražbi, što je kadija negirao, navodeći da je tu nekretninu on naslijedio od oca te da nema nikakvo založno pravo na nju. Gledano u cjelini, možemo reći da su ostavinske parnice u šerijatskom sudu u Mostaru bile dosta komplikovane, ali i da kadije nisu ažurno radile svoj posao što je pričinjavalo probleme nasljednicima. Na takav jasno navodi činjenica da je taj sud imao veliki broj neriješenih ostavinskih rasprava zbog čega je dobivao česte opomene. Godine 1888. kadija je bio upozoren da će biti pozvan na odgovornost ukoliko nastavi „nemarno djelovati“ po tom pitanju. To je bilo logičan slijed događaja jer su tokom 1887. godine riješene 83 ostavinske rasprave, a njih čak 21 ostala neriješena. Iako su vjenčanja muslimana mogla biti obavljena isključivo pred kadijom, bilo je više odredbi koje su se morale ispoštovati. Pored šerijatskih propisa kadije nisu smjele u prvim decenijama nakon okupacije sklopiti brak ukoliko se radilo o braku između muslimana i nemuslimanke. Zabranjeno je bilo sklopiti brak i ukoliko mladoženja nije obavio vojnu službu što je predstavljalo poseban problem. U takvim slučajevima se praktikovalo, kao i u ostatku Bosne i Hercegovine, da neko od muških članova iz mladoženjine porodice dođe pred kadiju i izjavi da će on skrbiti nad mladom sve dok je mladoženja u vojsci. Nakon toga je kadija mogao obaviti vjenčanje. Građa šerijatskog suda u Mostaru obiluje dozvolama za vjenčanje u kojima je jasno bilo navedeno da li su svi uslovi ispunjeni. Kadija je morao provjeriti i da li je mladenka već bila u braku i ako jeste da li je prošlo šerijatom propisano vrijeme, od tri mjeseca, a da bi mogla sklopiti novi. Ukoliko neko od mladenaca nije bio iz Mostara, kadija je morao slati poseban upit kadiji suda kojem je pripadao. Kada bi se dobili svi podaci o ispunjavanju vjerskih i drugih uslova kadija bi pristupao činu vjenčanja, nakon čega bi mladenci dobili posebnu potvrdu. Dokumenti ukazuju da je i poligamija bila prisutna u svakodnevnom životu pojedinih porodica. Interesantno je da, iako je ona šerijatom dozvoljena, mladoženje su morale uputiti poseban zahtjev kadiji u kojem su se obavezivali da će drugu suprugu kao i prvu „podjednako paziti.“ Takvu izjavu davali su pred svjedocima. S obzirom na izjave mladoženje možemo pretpostaviti da su obje žene bile upoznate sa novom situacijom, ali nikako ne možemo zaključiti da li se prva supruga slagala sa novom situacijom. U izjavi pred kadijom Alije Jelovca naglašeno je da će „kako ovu mlagju ženu tako i ovu stariju jednako po šerijatu paziti.“ Da li su baš godine druge žene bile presudne za poligamiju, Jelovca teško je tvrditi ali je karakteristično da je on to naglasio, te time jasno stavio do znanja da je razlika u godinama među njima bila značajna. Za razliku od njega Alija Džinović je samo naveo da će obje žene, Fatu i Hajriju, „po šerijatu jednako uzdržavati.“ Alijinu izjavu je pored svjedoka ovjerio i muhtar koji je tvrdio da Fata Alijina druga žena boravi u Mostaru već 7 godina. Da li su oni živjeli svo to vrijeme zajedno ili ne, nije navedeno, ali prema dostupnim dokumentima ona nije bila iz Mostara niti je tu imala rodbine. Izuzetno vrijedne podatke o razvodima braka nalazimo u dokumentima šerijatskog suda u Mostaru. U njima se sasvim jasno uočava da žene poznaju i traže svoja prava. Za njih je šerijatski sud predstavljao jednu vrstu zaštite kojem su se kao što dokumenti pokazuju obraćale bez ikakve najave. Svoje životne probleme su iznosile jasno i detaljno. Da je to bilo sasvim regularno svjedoče zapisnici koji uvijek počinju sa „nepozvana u sud dolazi.“ Analiza dostupnih zapisnika govori da su pokretači razvoda bile obje strane. Razlozi za pokretanje brakorazvodne parnice su mnogobrojni i razlikuju se i od toga ko je podnio zahtjev, supruga ili suprug. Potrebno je navesti da se u dokumentima mogu pronaći slučajevi kada strana koja je podnijela tužbu za razvod odustane od iste, ali dosta rijetko. Slučaj Mehmeda i Emine jedan je od rijetkih koji je završio pomirenjem. Naime, Mehmed je tražio razvod braka jer ga je Emina koja je bila iz Stoca ostavila, ali je nakon mjesec dana odustao od tužbe jer se, kako je sam naveo, ona vratila kući. U ostalim dokumentima se uglavnom navodi da niko nije došao na zakazanu raspravu, nakon čega bi kadija kompletan slučaj arhivirao. Najčešći razlog za razvod koji su navodili muškarci bio je napuštanje bračne zajednice. Neophodno je istaknuti da se u slučaju napuštanja bračne zajednice nije odmah pokretao brakorazvodni spor, te da su obje strane čekale i po nekoliko mjeseci u nadi da će se suprug/a vratiti. Navedeni slučaj Mehmeda to jasno potvrđuje, njih dvoje su bili u braku šest mjeseci od čega je Emina tri provela kod roditelja u Stocu i tek nakon toga je Mehmed podnio tužbu. Nije bilo strano ni da suprug pošalje suprugu kod roditelja i bliže rodbine i tako je jednostavno ostavi. U takvim slučajevima bi ona nakon nekoliko mjeseci tražila od kadije da ga dovede da se izjasni da li će je vratiti ili da se razvedu. U cjelini gledano razlozi koje su navodile žene dosta su kompleksniji i kreću se od zanemarivanja, do materijalnog i izičkog zlostavljanja. A najčešće je to sve bilo zajedno. Slučaj Nure objedinjava cjeli kompleks problema, te pokazuje koliko su pojedine žene bile spremne trpiti kako bi ostale u braku. Nura je bila u braku sa Osmanom godinu i po kad je podnijela tužbu kadiji protiv njega. U tužbi je izjavila da je Osman radio kao aščija te da je pio, „nasrtao na nju i tuko je“. Međutim, ona se nije žalila na to nego je „trpila“ ali ju je on nakon nekoliko mjeseci poslao majci u Sarajevo a sebi doveo Džehvu, ženu sa kojom se zabavljao prije nego je nju oženio. Kod majke je provela više mjeseci tokom kojih, prema njenom iskazu, on nije pitao za nju niti joj je poslao bilo kakvu materijalnu potporu. Iz njenog iskaza jasno je da je ona počela raditi u Sarajevu. Upravo to je bio razlog da se obratila kadiji. Navela je da ona „nemože više sama radit i hranit se“ zbog čega je insistirala da se Osman očita da li će je vratiti kao ženu i skrbiti nad njom ili da se razvedu da se ona može ponovno udati. Osman se odazvao na poziv kadije i izjavio da je sve što je Nura rekla istina, te da će on Džehvu, ženu koju je doveo u međuvremenu kući, vratiti moleći da ga Nura sačeka mjesec i po dok on to sve ne riješi sa Džehvom i vrati je kući. On je ponudio Nuri da je odmah vrati, ali ona nije željela kuću dijeliti sa Džehvom. S obzirom na to da nemamo podatke da se parnica ponovno pokretala, možemo pretpostaviti da je Nura dočekala da Osman Džehvu ostavi i da se vratila u svoju kuću kao njegova supruga. O zlostavljanju nemamo nikakvog pomena. Jedna od žena koja se žalila konkretno na zlostavljanje od strane supruga bila je Ziba Abaz. Ona je bila u braku sa Zulfom Selimovićem devet mjeseci, a zajedno su živjeli pola godine nakon čega ga je ona napustila i otišla kod oca. Na sudu je tvrdila da ju je on „uvijek tukao, golu je držao“ kao i da je „gladna bila.“ Ziba je tražila da je primi kao suprugu, ali pod uslovom „da je gleda kao ženu“, a ukoliko to neće da joj da razvod braka. Interesantno je da ona navodi kako razvod braka traži da bi se mogla zaposliti „da može koru hljeba zaraditi“, kako je navela, jer je niko nije htio zaposliti dok je u braku, a sama živi. Zulfo je na poziv suda došao i pristao na njen zahtjev obećavši da će je „gledati kao ženu“, ali Ziba, zasigurno svjesna da su to samo prazne riječi, nije pristala otići sa njim nakon čega je proglašena našizom. Da su neke žene trpile zlostavljanje godinama ukazuje slučaj Saje. Ona je bila u braku sa Mehmedom punih osam godina, a kako je navela „godinu dana nakon vjenčanja počeo je tući bez ikakvog uzroka i psovati.“ Zbog toga je nekoliko puta morala bježati iz kuće, što su komšije posvjedočile. U tom braku Saja je rodila sina koji je u vrijeme njene tužbe imao tri godine. Ona je tražila da se muž odnosi prema njoj kao prema ženi ili da se razvedu. Nemamo podatke da li je Mehmed dolazio kod kadije, ali iz dokumenata vidimo da je Saja odustala od tužbe i vratila se suprugu. Nije poznato da li je dobila ikakvu garanciju da se zlostavljanja neće ponoviti, ali je činjenica da je ona, vjerovatno kao i mnoge druge žene, pristala na povratak suprugu bez obzira na posljedice Za razliku od navedenih, Pašana je tužila supruga Ahmeta da je ostavlja gladnu, da sve što zaradi potroši na „nedostojnim mjestima.“ Kadija je pozvao Ahmeta kako bi čuo i njegovu stranu priče. Na raspravi koja je održana nepuna dva mjeseca nakon podnošenja zahtjeva Ahmet je izjavio da su njih dvoje „nagodili“ da se razvedu (AHNKM, ŠSM, k.16, 1562). Pored ovih kompleksnih problema pojedini razvodi ukazuju da je do njih došlo jednostavno zato što se supružnici nisu voljeli. Đulsa Murić je nakon nekoliko mjeseci braka tražila od kadije da je razvede od Alije jer ga „njeno srce ne voli.“ Da je Đulsa imala slobodnu volju, pa i podršku porodice, ukazuje da je razvodu prisustvovao njen otac. Njene navode potvrdio je i Alija te je rastava obavljena odmah isti dan. Veoma je interesantno da tužitelj ili tužiteljka u svojim iskazima često iskazuju da su živjeli lijepo ili u ljubavi „sve do danas ali od danas više ne mogu“! Postavlja se pitanje da li je odluka o razvodu bila tako brzo donesena ili je dan odluke bio prekretnica u njihovom životu? Interesantno da to navode i oni koji su u braku bili više godina kao i oni koji su se na razvod odlučili nakon nekoliko sedmica braka. U cjelini gledano, kao razlog najviše se navodi nemar od strane supruga, koji se očitovao kako u materijalnom tako i izičkom zanemarivanju supruge. Međutim, pojedine brakorazvodne parnice jasno ukazuje da su žene često odlučivale pristati na sve samo da bi dobile razvod braka. Zapisnici sa tih parnica su izuzetno kratki i čini se kao da je prije dolaska na sud sve već dogovoreno i to na uštrb prava koja je žena imala. Na pitanje da li one traže šerijatskim zakonom zagarantovanu skrb, za sebe i djecu, pa i ukoliko su trudne za novorođenče i vrijeme trudnoće, one bi odgovarale da se odriču svih prava u zamjenu za razvod. Čak ni obavezni mehr muedždžel koji su trebale dobiti u slučaju razvoda nisu potraživale. Ovdje moramo istaći da su pojedine žene materijalno skrbile nad porodicom, te da je to bio razlog napuštanja bračne zajednice. Arifa, supruga Alije Abudića, sa kojim je bila u braku punih 10 godina ostavila ga je i odselila kod braće. Kada je Alija tražio od kadije da je vrati, ona je izjavila da on nju „nije izdržavao nego da je htio da ona njemu idaru čini“ što kako je naglasila „nije po šerijatu dužna“ dodavši da se zbog toga njemu „nikad vratit neće.“ Pojedine žene su tražile da im se polože detaljni računi za sve troškove nakon razvoda. Dudija je dok je bila u braku sa Husagom potpisala punomoć kojom je on mogao upravljati njenom imovinom. Međutim, nakon razvoda je željela da joj on podnese sudskim putem izvještaj o svakom utrošenom novčiću. Okružni sud, kojem je ta molba proslijeđena, konsultovao se sa šerijatskim o tome koja prava ima Dudija nakon razvoda braka i s obzirom na potpisanu punomoć. Kadija je pojasnio da ona nema prava da traži takav izvještaj osim ako je sa suprugom imala potpisan ugovor kojim ga je na to obvezala. Iako Dudija nije dobila izvještaj koji je tražila ovaj slučaj potvrđuje da su žene tražile svoja prava, pa čak i tamo gdje ih nisu imale. Pomalo neočekivano nailazimo i na slučajeve u kojima je jedan supružnik spreman oprostiti sve samo da mu se drugi vrati. Karakterističan je po tom pitanju slučaj Rizvana Hadrovića. Rizvan je bio iz Sarajeva, a njegova supruga Munta Mekić iz Mostara. U brak su stupili u Mostaru gdje su živjeli zajedno četiri godine. Nakon toga se Rizvan preselio u Sarajevo i suprugu poveo sa sobom. Međutim, ona je pobjegla sa drugim momkom nazad u Mostar. Rizvan je putem šerijatskog suda tražio punu godinu da mu se ona vrati zbog čega je više puta održana i rasprava pred kadijom. Na jednoj od njih kadija je insistirao na razlozima zašto je Munta ostavila supruga, ali je na pitanja „da nije bila glana gola bosa bjena sa njim“ odgovorila da je bila „zadovoljna u svakom redu.“ Da li je problem bio to što je Rizvan preselio u Sarajevo, ne možemo tvrditi, ali je on aludirao upravo na to pokušavajući kadiji pojasniti da je ona znala da je on iz Sarajeva prije vjenčanja. Nakon rasprave, kadija je presudio da se ona preseli od momka sa kojim je živjela kod zeta Salke Gubeljića u Donju Mahalu u Mostaru. Međutim, dokumenti pokazuju da je Salko ubrzo nakon toga preminuo, a ona kako je Rizvan naveo „pošla po nesretnom putu.“ Da je počela živjeti sa nekim drugim momkom kao sa suprugom doznao je iz pisma koje je dobio od majke tog momka, nakon čega je ponovno došao pred kadiju da moli da joj se naredi da mu se vrati. U pokušaju da nagovori kadiju na takvu presudu Rizvan kaže da za tu sramotu „sva čaršija zna i mahala i zna to je žalosno jedna sramota i muftija zato zna i reiz ulema u Mostaru više sam puta plako i javljo zate stvari“ na kraju dodavši kako tu sramotu „treba u novine dati.“ Iz dostupnih dokumenata vidimo da on nije uspio vratiti suprugu te da je ona nastavila živjeti u Mostaru nevjenčano. Uporni pokušaji Rizvana da vrati ženu da žive zajedno, iako ga je prevarila više puta javno, te način na koji on to pokušava, plačući i pišući svim vjerskim autoritetima od kadije do reisa, zaista su pokazatelj koliko je svakodnevnica i način života bila speciična i različita od slučaja do slučaja. U isto vrijeme vidimo da šerijatski sudovi, a samim tim ni kadija nije imao ovlasti da presudi za prostituciju ili blud, pa to pitanje nije uopšte ni bilo tema rasprava. Ovakvi primjeri nedvojbeno dovode do pitanja koliko poznajemo svakodnevni život stanovnika ne samo Mostara nego cijele Bosne i Hercegovine u tom burnom periodu? U isto vrijeme nameće se dilema da li smo do sada imali iskrivljenu sliku o ulozi žene i njenoj svakodnevnici? Migracije su jedna od karakterističnih obilježja kraja 19. i početkom 20. stoljeća u Bosni i Hercegovini. Taj proces je u svakodnevnom životu stvarao mnogobrojne probleme što jasno ukazuju i dokumenti šerijatskog suda u Mostaru. Međutim, u odnosu na druge dostupne dokumente u građi šerijatskog suda u Mostaru, postoji jedna interesantna speciičnost vezana za migracije, prema dalekim zapadnim zemljama kao što su Sjedinjene Američke Države. Iako ove migracije nisu bile masovne građa jasno ukazuje da su bile dio svakodnevnog života, te da su uticale ne samo na svakodnevnicu onih koji su odlazili nego i bližih srodnika koji ostaju, a često i šire porodice. Kako je to bilo povezano sa šerijatskim sudom i kako otkrivamo te slučajeve je veoma interesantno. Naime, da bi neko odselio bilo gdje van granica Bosne i Hercegovine morao je dobiti dozvolu, a da bi dobio dozvolu od zvaničnih vlasti morao je dobiti potvrdu od suda, muslimani od šerijatskog u kojoj je moralo biti navedeno: da li dotični ima određene dugove registrovane u sudu, da li je mentalno zdrav te da li neko zavisi od njega materijalno? Tu nastupa kadija koji nije mogao dati potvrdu o materijalnoj neovisnosti ukoliko ta osoba ima suprugu sa ili bez djece. U pojedinim slučajevima vidimo da se dozvola jednostavno nije mogla dobiti, ali nismo sigurni da li je to značilo da osoba nije ni otputovala ili su postojali ilegalni putevi odlaska. Međutim, pojedine supruge su u želji da omoguće suprugu legalan odlazak van zemlje lično dolazile kod kadije i izjavljivale da one dozvoljavaju da on putuje. One su se obavezivale da će skrbiti za sebe i dijete/cu, a da neće tražiti od suda zakonsku skrb. Tek nakon takve izjave, kadija bi izdavao potvrdu da nema zapreke da dotični dobije dozvolu za iseljenje. Poseban problem nastajao je ukoliko se osoba nije mogla pronaći na adresi koja je bila poznata porodici. To bi ne samo vremenski odužilo parnice nego i zakomplikovalo cijele procese. Pa čak i ukoliko bi se našli njihov potpis nije bio validan ukoliko nije bio ovjeren u ambasadi. Takav je bio slučaj Sulejmana Čerkića, koji je poslao pismo u kojem je obavijestio šerijatski sud da se razvodi od supruge Ajše. Međutim, pismo nije bilo potpisano. Kadija je poslao Sulejmanu obavještenje u kojem ga je upoznao sa činjenicom da on ne može obaviti razvod ukoliko njegova izjava nije potpisana, a zatim potpis ovjeren u sudu i to sve potvrđeno u najbližoj ambasadi. S obzirom na to da Sulejman više nije boravio na istoj adresi kadija je obaviješten da se parnica ne može ni završiti. Kada je riječ o iseljenicima u daleke zemlje problemi su nastajali i prilikom podjele imovine. Kako bi se ostavinska rasprava završila, oni su morali biti pismeno obaviješteni o svim detaljima i poslati povratnu informaciju koga ovlašćuju da ih zastupa. Interesantno je da su i nemuslimani podatke o zastupnicima slali šerijatskom sudu. Tako je Petar Smoljanin poslao pismo iz New Yorka adresirano na šerijatski sud u Mostaru u kojem je molio da se pokrene ostavina nakon smrti njegovog oca te obavještava sud koga je odabrao za zastupnika. Dug je bio dio svakodnevnice, možemo slobodno reći, svih socijalnih struktura društva. S obzirom da su šerijatski sudovi imali nadležnosti za raspodjelu određene zaostavštine u taj domen je spadao i dug koji bi preminuli ostavio. Pored toga, kadije su odlučivali i o posuđivanju novca iz jetimske kase. Neupitno je da je taj novac davan svima uz određenu kamatnu stopu bez obzira na religijsku pripadnost. Da je tako ostalo i nakon dolaska Austro – Ugarske potvrđuju dokumenti šerijatskog suda u Mostaru. Ukoliko je nekome novac bio neophodan, mogao se obratiti šerijatskom sudu sa molbom koliko mu novca treba i na koliko godina bi anuitet trebao biti izračunat. Ante Aničić je takvu molbu uputio 1888. godine i u njoj je naveo da mu je potrebno iz jetimske kase 100 forinti na tri godine. Molbu je dostavio 19. novembra a već 05. decembra ona je bila odobrena. Dug nastao neplaćanjem obavezne nafake8 bivšim suprugama također je bio dio svakodnevnih parnica. Fata Čolaković je tražila da se njen bivši suprug Mehmed Bostandžić prisili na izmirivanje duga. Također je tražila da mu sud zaprijeti ovrhom ukoliko ne pristane. Da je Mehmed prijetnju shvatio ozbiljno, ukazuje činjenica da je tačno mjesec nakon podnošenja zahtjeva isplatio sumu koju je dugovao bivšoj supruzi. Interesantno da je umjesto Fate dug preuzeo njen tadašnji suprug Mahmut Maksumić. Potrebno je naglasiti da u slučaju siromaštva bivšeg supruga nafaka nije mogla biti isplaćena, ali je to siromaštvo moralo biti dokazano pred kadijom sa svjedocima ili potvrdom muhtara. Šerijatski sud je dobivao razne prijave koje su se odnosile na „nemoralno“ ponašanje muslimanskog stanovništva. Pojedine su bile anonimne, dok su druge imale i više potpisa. Kadija je bio dužan provjeriti ih bez obzira da li se znalo ko je podnio žalbu. Takve prijave su mogle biti zlonamjerne i neistinite. Jednu takvu potpisao je kotarski predstojnik lično. On se žalio na Fatku Dedić čije ponašanje prema njemu nije odgovaralo „običajima mileta9 kome ona pripada“. Dalje je detaljno naveo kako ona „šeta otkrivena“ i druži se „sa svakom sortom momaka“ dodajući da „skoro cjelu noć ašikuje.“ Sve to on je naveo prema priči neke babice u koju je on imao povjerenje. Kadija je pokrenuo proceduru ispitivanjem svjedoka, a vrlo brzo je ustanovio da se radi o ličnom animozitetu između babice i Fatke te da nema nikakvog osnova za pokretanjem tužbe za nemoralno ponašanje. Za razliku od lažne prijave babice i kotarskog predstojnika, prijava koju su potpisali stanovnici jedne mostarske mahale bila je istinita. Naime, oni su se žalili da u njihovoj mahali stanuje Mejra Obradović čije je ponašanje “nesnošljivo” zbog čega su tražili da je kadija vrati ocu u rodni Stolac. Dokumenti pokazuju da je kadija također saznao da je Mejra pobjegla od oca te je isti dan bila vraćena u Stolac. Ovaj slučaj nam oslikava jednu širu sliku u kojoj je mala granica između privatnog i javnog. Pokazavši da je mahala bila regulator ne/moralnog te da je mogla uticati na to ko će živjeti u njihovom komšiluku. Šerijatski sud je bio i jedna vrsta kontrole kretanja stanovnika, te se svaka promjena putem muhtara, kao poglavara mahala i sela, prijavljivala kadiji koji bi to unosio u posebne knjige. To je bilo izuzetno važno u svakodnevnoj komunikaciji ne samo sudskih ovlasti nego i stanovnika uopće. Nije nam poznato zbog čega je kotarski sud poslao upit o prebivalištu Hajrije Dželilović šerijatskom sudu, ali su im oni u roku od sedam dana odgovorili da je Hajrija rođ. Litvić udata Dželilović stanovnica mahale Predhumlje Nije samo prebivalište bilo traženo od kadije, povremeno vidimo da se tražilo njegovo mišljenje o određenim osobama. Kadija je mogao iznijeti samo konkretne podatke da li je osoba dužnik, da li je mentalno zdrava ili rasipnik, da li je bila predmet neke klevete, te da li je u braku ili ne. Ukoliko je postojala neka parnica protiv te osobe, i to bi naveo u mišljenju koje je slao drugim instancama. Pitanje punodobnosti predstavljalo je izuzetno važan događaj u životu svake osobe. Time bi ona dobila pravo ne samo da upravlja svojom imovinom i odlučuje sama za sebe, nego je imala pravo i na ostale beneicije poput odluke o putovanju, kupovini ili prodaji imovine itd. Da bi se neko proglasio punodobnim morao je podnijeti zahtjev kadiji, lično ili putem skrbnika ili punomoćnika. Kadija bi onda pozvao svjedoke bliske molitelju, te na osnovu njihovog svjedočenja odlučio da li je osoba zrela da se proglasi punodobnom. Speciičan slučaj je onaj Munte Glavonica koja je po svim propisima trebala biti proglašena punodobnom, ali sud nije znao gdje joj je mjesto prebivališta, te to nije bilo moguće ni učiniti. Poput proglašenja punodobnosti kadija je imao ovlasti muslimane proglasiti „umobolnim“ i rasipnikom. Sve to je imalo dalekosežne posljedice ne samo po dotičnu osobu nego i cijelu porodicu. Nekoliko potvrda iz građe šerijatskog suda u Mostaru ukazuje da su pojedinci proglašavani umobolnim nakon svjedočenja poznanika i porodice te da su nakon toga smještani u umobolnicu tj. Vakufsku bolnicu u Sarajevu. Analiza dokumenata ukazuje da je veliki broj zloupotreba bilo zbog date punomoći na imovinu. Naime, veliki procent posebno žena je praktikovao dati punomoć na ličnu imovinu suprugu, sinu, nekom od rodbine ili od povjerenja. O kojem obimu se radilo najbolje ilustruju podaci za 1908. godinu kada su mostarski kadija i vježbenik ovjerili 270 potpisa, od kojih se većina odnosila na punomoći. I pored izdate punomoći, žene su pratile šta se dešava sa njihovom imovinom, te su u slučaju prevare veoma brzo povlačile datu punomoć. Fatima Milović, koja je zbog bolesti dala punomoć Salih ef. Blagajcu da proda njen imetak, veoma brzo se predomislila. Naime, ona je saznala kako je Salih pokušao zloupotrijebiti njenu pomoć, iako nije bila sigurna da li je pokušao prodati njen imetak u svoju korist ili ga založiti za ličnu korist, ona je poslala kadiji pismo u kojem je navela da se prekid punomoći treba uraditi „vrlo prešno!“ Vidimo da je kadija posjetio Fatimu 20 dana nakon njene molbe, te da je punomoć bila poništena. Sigurni smo da nisu sve žene imale tu sreću da na vrijeme otkriju da je njihova punomoć zloupotrijebljena, ali ti su slučajevi pripadali krivičnom sudu, te ih ne nalazimo u sklopu dokumentacije šerijatskog suda Mostar. Ovaj rad ukazuje koliko su sudski spisi važan i nezaobilazan izvor za sagledavanje svih aspekata svakodnevnog života. Šerijatski sudski sistem kao ostatak osmanskog zakonodavstva nastavio je egzistirati, ali u promijenjenim okolnostima. Iako svedeni samo na ovlasti za pojedina pitanja muslimana oni su ipak bili nezaobilazan dio svih dešavanja u sklopu svakodnevnog života. Svaka promjena od rođenja do smrti morala se prijaviti kadijama, a nemogućnost stroge crte između ovlasti građanskih i šerijatskih sudova kadijama je davala uvid i u životne događaje koji nisu bili pod njegovom jurisdikcijom. S obzirom na složenost odnosa muslimana i nove, kršćanske vlasti, kadije su posebno za muslimanske žene predstavljale adresu za traženje prava. Svaki podatak mogao se reći kadiji, a svjedoci ću često išli i dalje od toga izlažući intimnosti iz privatnog života jasno i detaljno. Dokumenti jasno ukazuju da je svakodnevnica zavisila od osobe do osobe, ali da su određeni problemi bili jedinstveni. Tako su migracije posebno u daleke zemlje poput SAD – a predstavljale poseban problem, kako za porodicu koja ostaje, tako i za iseljenika ukoliko je naslijedio imovinu u domovini. Koliko je sistem bio siguran, ukazuju podaci da se vodilo računa o pismenim i ovjerenim potpisima od strane suda, ali i ambasade. Veoma važni podaci o vjenčanjima, kao i razlozima razvoda, nalaze se također u ovim dokumentima. Do sada smo bili potpuno uskraćeni za ženski glas i njeno viđenje bračnog života, kao i konkretne razloge traženja razvoda braka. Kroz primjere navedene u tekstu jasno vidimo da su neke tražile razvod iz više razloga te da je zlostavljanje, kako materijalno, tako i izičko, bilo jedan od ključnih razloga. U isto vrijeme vidimo da su pojedine žene pristajale na sve samo da ostanu u braku, dok su druge odustajale od svih prava kako bi dobile razvod braka. Dio svakodnevnice bili su i dugovi koji su poseban problem stvarali nasljednicima. Pored tog realnog problema ni kadije nisu bile ažurne u rješavanju ostavinskih rasprava, što je često znalo biti razlogom za posebne opomene adresirane direktno na njih. Interesantno je da su kadijama stizale posebne prijave na „nemoralno“ ponašanje najčešće muslimanki. Te su prijave bile provjeravane što je dovodilo do njihovog odbacivanja kao lažnih ili do provedbe posebnih mjera ukoliko su bile istinite. Problem sa kojim su se posebno suočavale žene bio je vezan za davanje punomoći. Povremeno bi osoba, koja se činila od povjerenja, ubrzo pokazala da to nije, te bi one morale brzo reagovati i povući i datu punomoć ukoliko nisu željele da ostanu bez lične imovine. Svi ovi primjeri, posebno kad su u pitanju žene, jasno ukazuju da su one tražile svoja prava, borile se za njih, te da su od kadije očekivale da ih zaštiti. U svakom slučaju, ovi primjeri čine samo jedan mali detalj u mozaiku svakodnevnog života u Mostaru pružajući uvid u sitne detalje potpuno zaboravljenih svakodnevnih događaja onih malih ljudi koji najautentičnije predstavljaju vrijeme u kojem žive.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: HASAN (FEHMI) NAMETAK: FOLKLORIST, KNJIŽEVNIK, KULTURNI HISTORIČAR
PODNASLOV: N/A
STRANA: 411-430
AUTOR(I): Nehrudin Rebihić

Hasan Fehmi Nametak bio je jedan o značajnijih bošnjačkih kulturnih pregalaca prve polovine 20. stoljeća. Osobit pečat dao je na polju sakupljana usmene književne građe, a usputno je napisao i nekoliko književno umjetničkih tekstova te priloga o kulturnoj historiji Mostara i Hercegovine. Nažalost, ostao je u sjeni svojih sinova, istaknutih književnika, književnih historičara, folklorista Alije i Abdurahmana godine Nametka. Rođen je 1871. godine u Vionici kod Mostara, gdje je završio mekteb i ruždiju; u Sarajevu je upisao Gazi Husrev-begovu medresu i Daru-l-muallimin. Po završetku školovanja vraća se u Mostar gdje obnaša različite dužnosti: mualim u mektebu, sekretar Muijskog ureda, predavao je ikh i bosanski jezik u Roznamedžijinoj medresi te vjeronauku u Djevojačkoj školi; bio je imam i hatib, osnivač Muslimanskog imamsko- muallimskog društva. Bio je angažiran i kao pedagog pri izradi Islamske prosvjetne ankete 1911. godine; nemjerljiv doprinos dao je Čauševićevoj reformi arebice itd. Umro je u Mostaru 1953. godine. Dosad najpotpunije bio-bibliografske podatke o Hasanu Nametku napisali su: Hifzija Hasandedić u tekstu Hasan ef. Nametak: u povodu 70-godišnice rođenja u Osvitu, hfz. Mahmud Traljić u knjizi Istaknuti Bošnjaci, hfz. Smail Serdarević u posmrtnom nekrologiju Merhum Hasan ef. Nametak u Glasniku VIS-a te Ahmed Mehmedović u Leksikonu bošnjačke uleme. U navedenim člancima i natuknicama nije detaljno valoriziran njegov rad, a, nažalost, ni u studijama koje su se u užem i širem smislu doticale njegova folklorističkog rada:ovdje najprije mislimo na studije o proučavanju usmene književne baštine Bošnjaka. Nakon Mula-Mustafe Bašeskije, Muvekita, Mehmed-bega Kapetanovića Ljubušaka, Hasan Nametak je četvrti bošnjački folklorist, koji je 1897. godine sakupio cjelovitu zbirku usmene poezije. Riječ je o rukopisnoj zbirci Hrvatske narodne pjesme (rukopisna zbirka) u kojoj se nalazi četrnaest pjesma od kojih je devet lirskonarativnih iet lirskih (“ženskih“). Njegov folkloristički rad treba razumijevati u kontekst cjeline folklorističkih praksi s kraja 19. i početka 20. stoljeća u bosanskohercegovačkom i južnoslavenskom kontekstu. Kada je riječ o bošnjačkoj usmenoj književnoj tradiciji, sistematizacija se vršila na dva načina: (1) austrogarska uprava provodila je sistemsko sakupljanje usmene književne tradicije kako bi “historizirala koloniju“, odnosno na taj način ukazala na njen povijesni kontinuitet (Kosta Hormann, Ludvik Kuba), (2) u kontekstu nacionalno-romantičarskih ideologija 19. stoljeća posebno se naglašavala nacionalna, etnička pripadnost pjesama: budući da se Bošnjaci u političkom smislu nisu nacionalno etablirali, njihova usmena tradicija najčešće je sistematizirana u okvire srpske ili hrvatske nacionalne književne tradicije (Vuk Karadžić, Luka Marjanović). Nametkova rukopisna zbirka završila je kao sastavnica zbornika Hrvatske narodne pjesme: ženske pjesme (knj. 5) kojeg je 1909. godine priredio i uredio Nikola Andrić. U zbornik uvrštene su četiri lirskonarativne pjesme iz ove zbirke, i sve su tematsko-motivski vezane za bošnjačku književnu i kulturnu tradiciju. U popratnom pismu6upućenom Nikoli Andriću, Nametak navodi kako je bio skeptičan da će njegove pjesme biti dobro primljene “pošto su sve muhamedanske“ te se nada da će kao takve biti prihvaćene za objavljivanje. Pjesme koje je Andrić odabrao iz Nametkove zbirke za zbornik pretežno su iz skupine balada “mitološkog sloja“ s temama “ojađenih roditelja/majki“ (Vile ispile djetetu srce) te o nadmudrivanju mitološkog bića – vila (Paša nadmudrio vilu). Također, prisutne su i pjesme o porodičnom nesporazumu: o “plemenitoj snahi-nevjesti“ koja razrješava sukob među braćom (Dioba braće Hasan-age i Husejin-age), o “plemenitoj i dobroj sestri“ koja spašava braću iz sužanjstva (Dizdarevica osvetila braću). Ove pjesme u rukopisnoj zbirci numerirane su brojevima: prve dvije – jedan i četiri, a druge dvije – osam i devet. Pjesma Vile ispile djetetu srce otvara Nametkovu zbirku i tematsko – motivski oblikuje temu o ojađenoj majci koja zbog svoje lahkovjernosti pristajena udaju – nakon smrti muža – za prosca koji joj garantira da će prihvatiti njenog sina – jedinka. Dok svatovi idu ka novom domu, Hasan-aga od Omer-begovice u dva navrata, kroz tri planine, traži da baci svoga sina u “zelenu travu“, a treći put joj prijeti “odsijecanjem glave“. Zajedno sa slugom, majka sina vješa o “zelenu jelu“ i pritome mu pjeva uspavanku. Uspavanka je ovdje sastavni dio balade i tematsko-motivski je srasla s novim kontekstom, iako bi se mogla tumačiti kao zaseban, umetnuti tekst. U uspavanci majčino ljuljanje mijenja vihor sa planine, majčino pjevanje – bulbul-ptica, a “materino ml’jeko“ – medna rosa. Iako je nemoćna, majka ipak na verbalnoj ravni ispunjava svoju ulogu jer je svjesna da u planinskim uvjetima njen sin neće preživjeti. Po završetku svadbenog veselja, majka traži od muža da ode u planinu i nahrani “prenejako čedo“ jer ju je “razapelo mlijeko“: njeno dijete je dojenče. Majka pronalazi mrtvo dijete kojem su “vile srce ispijale“ i “gavranovi oči iskopali“ nakon čega umire od ove šokantne i sablasne slike. Vila se ovdje javlja u svom negativnom značenju zajedno sa gavranom – zloslutnom pticom – koji dodatno simbolički obremenjuje ovu poetsku sliku. S negativnim predznakom vila se javlja i u pjesmi Paša nadmudri vilu, s tim što je ona ovdje neko ko žudi za vojnikom Zaimpašićem Ahmom, pa zbog nemogućnosti realizacije te žudnje, odluči da ga utopi u Moravi kako bi ga se makar “mrtva naljubila/e“. Fabularno-sižejnu okosnicu balade čini događaj kada paša Sejidija sluša vile kako se pripremaju utopiti njegova vojnika Zaimpašića Ahmu, nakon čega poziva Ahmu i saopštava mu njihovu namjeru. Paša mu predlaže da naopako potkuje, osedla i zauzda konja kako bi ih nadmudrio. U završnoj sceni Ahmin konj iz Morave izvlači tri čuda: od zlata falake, od zlata konope, o čavlima vilu. Falakama – spravom u kojoj su uvijene noge onome koga biju po tabanima – i konopima vile su momka htjele zadržati pod vodom, ali prevarom/ mudrošću - naopakim sedlanjem, potkivanjem i zauzdanjem, odnosno prikrivanjem smjera kretanja – paša je nadmudrio vile i spasio Ahmu. Naredne dvije pjesme iz Nametkove zbirke tematsko-motivski možemo odrediti kao porodične pjesme: prva pjesma predstavlja porodičnu zgodu o sukobu među braćom zbog podjele nasljedstva, dok druga oblikuje motiv braće u sužanjstvu. I u prvoj i u drugoj pjesmi žena (snaha ili sestra) razrješava sukob: u prvoj pjesmi snaha svojom mudrošću i snalažljivošću ne ispunjava želju muža da ubije njegova brata kako bi on dobio “timar“ i “konja lastavicu“, dok u drugoj požrtvovana i mudra sestra, upuštajući se u rizik da svoj život učini nesretnim, spašava braću dugogodišnjeg sužanjstva. Žena, kao i u brojnim drugim baladama zauzima centralni motiv, s tim što ovdje ona tragično ne strada, nego uspijeva da spasi članove porodice od stradanja. U pjesmi Dioba braće Hasan-age i Husejin-age Hasan-aga naređuje svojoj ženi da otruje njegova brata Husejin-agu kako bi dobio “timar u Zagorju“ i “konja lastavicu“, međutim ona daruje djevera srmali-mahramom koju joj je poklonila sestra; djever traži da mu “pokloni seku“, a da će on njoj zauzvrat dati „pô timara“ i “svoga brza konja lastavicu“. Na jednoj strani, ona mudrošću spašava djevera i sebe od počinjenog ubistva, a muža bratoubistva, a, na drugoj, “jedan timar“ na kraju dijele po pola, te time sve strane u porodičnom sukobu bivaju zadovoljene i “etički čiste“. Na drugoj strani, i Hasan-aga dolazi do spoznaje o važnost bratskog odnosa kad svjedoči sceni u kojoj orao napada gavrana, a drugi gavran mu priskače u pomoć, što je ovdje metafora bratske pomoću u nevolji. Pjesma Dizdarevica osvetila braću opjevava motiv o ropstvu braće Dizdarevića u tamnici Jakšić-kapetana. Život braće u sužanjstvu bio je ugodan (Ako vam je ponestalo piva/Al debele ovnovine mesa/Al beškota hljeba bijelog/Ali sira tečenluka b’jela) sve do trenutka kada im Jakšić-kapetan traži sestru za ženu kao zamjenu za slobodu; oni ne pristaju i bivaju podvrgnuti teškim tamničkim mukama. Potom oni sestri šalju pismo nakon kojeg ona odlučuje da se uda za Jakšić-kapetana. Kada svatovi dođu pred Jakšića kulu, ona ne želi da sjaše s konja dok ne vidi braću, a kada ih jevidjela, poručuje im da je sačekaju u gori. Zatim odlazi u ložnicu gdje ubija Jakšić-kapetana, oblači “misne haljine“ i bježi iz grada. Kao i značajan dio balada, i ova je s lokalnim obilježjima, što se vidi u stihu “hvaća žive Gabeljane“: braća Dizdarevići su iz Gabele u Hercegovini. Posebnu pažnju folkloristima privukla je u pjesmi sintagma “misne haljine“ koje Fata oblači kako bi prerušena pobjegla iz grada. Luka Marjanović, kao urednik izdanja Matice hrvatske, ovu je sintagmu tumačio tako da je Jakšić-kapetan bio i svećenik, kao što su i druge historijske ličnosti bile i ratnici i svećenici (Sović i Kesić). Alija Nametak smatra da je ovo tumačenje netačno te da “misne haljine ne znače štolu, paramente i ostalo što svećenik oblači pri misi, nego ono odijelo koje svaki kršćanin oblači kada ‘ide k misi“, tj. u crkvu, na blagdan, a tada se obuće u bolje odijelo, ili najbolje što ima“. Kao dodatak ovom tumačenju navodi i frazu “Ovo mi je misno i komisno (odijelo)“ koja se može čuti i kod muslimana. U zbirci nalazi se još pet balada s različitim tematsko-motivskim sižejnim obrascima. Druga pjesma iz zbirke oblikuje temu o sužanjstvu Memiš-age kod Janoka-bana. Memiš-aga hrani siv-zelen sokola devet godina kako bi ga poslao u dvore da ga izvijesti da li mu je ostarjela majka, da li mu je uzrasla sestrica i da li mu se udala ljubovica. Motiv siv-zelen sokola ovdje se javlja kao neka vrsta saveznika i pomagača. Ovaj motiv javlja se i u drugim lirskonarativnim, lirskim i epskim pjesmama u kojima najčešće označava neku vrstu pomagača, informanta, pa čak i imaginarnog supstituenta za ljubavnika (“muškog principa“). Po puštanju iz sužanjstva, Memiš-ag dolazi kući i zatiče svatove – ljubovica mu se udaje za šabačkog dizdara. U sceni kada ga svatovi zamoliše da nešto zapjeva, on pjeva lirsku pjesmu s motivom sokola. On sada nosi negativna značenja jer ruši njegov dom koji je gradila lastavica devet godina. Dakle, simbol sokola je ovdje simbol šabačkog dizdara, a simbol lastavice („simbol zaštitnice kuće“, “simbol sreće u kući i domu“, “razaranje njenog gnijezda smatra se velikim grijehom“)8 je simbol Memiš-agine porodice koju soko svadbom želi razoriti. U posljednjoj sceni, Memiš- aga otkriva svoj identitet nakon čega ljubovica odustaje od udaje, a on svatovima zauzvrat daje svoju sestru. Balada je potpuno ispunila etičku dimenziju jer niko od učesnika nije ostao uskraćen za nešto: majka za sina, žena za muža, svatovi za mladu itd. Pjesma numerirana pod rednim brojem tri na tematsko-motivskom planu oblikuje sižejni obrazac o vjernoj ljubi. Dakle, Ahmed-beg ide u vojsku i kući se vraća nakon devet godina s titulom paše, međutim u dvore ga ne želi primit njegova ljubovica jer ona čeka Ahmed-bega, a ne Ahmed-pašu. Proglašava ga zulumćarom i prijeti mu Ahmed- begom, da bi u posljednjim scenama Ahmed-paša morao dokazivati svoj identitet pričajući joj zajedničke događaje iz života (scene pred polazak u vojsku, scene iz prve bračne noći, puknutom prstenu itd.); ljubovica mu i dalje nije vjerovala iako je njegovo kazivanje bilo istinito. Na kraju, traži da joj pokaže mladež na mišici veličine “pare carevice“ nakon čega uviđa da je riječ o njenom mužu Ahmed-begu. Pjesma numerirana pod rednim brojem pet oblikuje jednu speciičnu i zanimljivu temu.Riječ je o simboličkoj preobrazbi žene u muškarca kako bi sačuvala ponos svoje porodice i roda. Naime, fabularno-sižejna okosnica balade otvara se scenom kada paša Vedžihija dolazi u Cetinu da prikupi harač i na putu do Cetine svrati do Alage. Budući da u tom trenutku u Alaginoj kuli nije bilo nijednog sluge, naređuje sestri Fatimida se obučeu muško odijelo kako bi prihvatila pašinog konja (promijenila je ime u Zlato Muhamede). Ženi, dakle, nije priličilo da izlazi pred tuđina muškarca, pa se morala preobraziti, ali isto tako nije bilo ni umjesno (ponos, rz) da domaćin drži konja gostu: to su uvijek činile sluge. Paša Vedžihija uočava da je riječ o ženi, a ne muškarcu – Alaginom bratu, pa, nakon sedmodnevnog povratka, traži od Alage da mu dovede “brata Zlato Muhamede“ kako bi zajedno večerali i poigrali santrača. Dok su igrali santrača, djevojci spadne kalpak (vojna kapa) s glave i prospu joj se pletenice. U posljednjoj sceni paše je uzima sebi za ženu. Šesta pjesma kazuje o Džafer-begu Kopčiću i njegovoj požrtvovanoj sestrici. Nakon što Džafer-beg istjera majku iz dvora zato što se htjela udati za djevera, Džafer-begovog amidžu, ona odlazi kod paše Sejidije i “opanjka“ ga, ali ne samo za protjerivanje nego i zato što ne klanja, što je iščupao amidži bradu, što pije vino i rakiju, što ne posti šehri-ramazana te što ljubi sve djevojke, a među njima i pašinu sestricu. Naravno, napetost u baladi dolazi kada sve to Džafer-beg priznaje, a naročito da ga u dušeku čekaju četiri djevojke, a pred njima pašina sestrica, što je bilo presudno da ga paša Sejidija optuži na smrt; kad su dželati htjeli da ga pogube, vidjeli su “zlatni ferman“ na prsima koji je simbolizirao njegov društveno-politički status U posljednjoj sceni, sestra odlazi kod paše i prijeti mu daidžama: “jedan cara svlači i oblači“, “drugi caru stoji na divanu“ i “treći vam pašaluk daje.“ Paša odustaje od pogubljenja te na kraju traži Džafer-begu sestru za ženu, što ona odbija. Pjesma datirana pod brojem sedam predstavlja plemenit motiv spašavanja djeteta koje je nabujala Drina odnijela u kolijevci. Kolijevku je pronašao lađar Meho i odgojio dijete, a koje se, kada je napunilo devet godina, izdvajalo po svojim vještinama i sposobnostima. U posljednjim scenama otac djeteta, Fočanin Avdo, saznaje da je dječak (Nahod) njegov sin i obilato nagrađuje Mehu dajući mu svoju kćerku za ženu i veliko imanje. Motiv rijeke i djeteta u kolijevci podsjeća na arhetipski obrazac kur’ansko-biblijske priče o Musa a.s. Drugi dio Nametkove zbirke sadrži pet lirskih ljubavnih pjesama. Prva pjesma oblikovana je na karakterističnom lirskom obrascu – uvod plus dijalog, pri čemu se ovdje dijalog ne realizira u direktnoj komunikaciji, nego preko pisma. Ne znajući da se udala, momak piše djevojci pismo, a ona mu odgovara “Jesam, dragi, i sina rodila/ od jada mu tvoje ime djela/ Od žalosti ga ne mogu zvati“. Djevojka jasno ističe da je momak i dalje njen “dragi“ bez obzira na to što se udala, kršeći tako jedan od sakraliziranih postulata patrijarhalne kulture – brak. Trajnost njene ljubavi posebno će biti oslikana u stihovima kada otac kaže: “Hoder, sine, babi“, a žena kletvom kazuje “Ne bilo ti babe/Već ti ostala udovica majka/Pa se udala za prvog sevdaha“, odnosno njenog prvog ašika. Obrazac druge lirske pjesme veoma je poznat u usmenoj književnosti. Riječ je o pjesmi “Vino piju age Sarajlije“ u kojoj Čebedžina Mara kaže “ne mezite ispod grla moga“ jer ako svakom moram biti sluga, ne moram ljuba “doli jednom Pinji bajraktaru“. Pjesma je upamtila i jednu sliku s početka 19. stoljeća u Sarajevu,11 a riječ je o tome da su u kafanama i birtijama muškarce mogle usluživati samo kršćanke. Treća lirska pjesma oblikuje isti motiv kao i prva, s tim što u ovoj varijanti na početku pjesme razgovaraju dvije vile i donose podroban opis izgleda Zaim-beglerbega, ašika i narodnog pjevača. Četvrta pjesma oblikuje motiv utapanja mladića u rijeku Moravu za kojima nema ko da tuguje. Pjesma završava tako što na njegovom mezaru “pasu dva paun/ i dva tića paunića“ – kao simboli sretne porodice koju mladić nije imao. I posljednja–peta pjesma–pamti jedan vrlo stari, mitski sloj usmene književne tradicije, a riječ je o varijanti pjesme Vilu ljubi Murtezanoviću ili Lov lovio Muharem-beg. Pjesma obrađuje mitološki motiv u kojem vila, nakon što izrodi djecu, bježi od Hasan-aga koji za njom tuguje. *** Pored folklorističkih bilježenja usmenih pjesama, Hasan Nametak je u bosanskohercegovačkoj periodici objavio i nekoliko zabilješki iz usmene proze i narodne frazeologije, kao i nekoliko tekstova o običajima iz Hercegovine. U časopisu Behar 1900. godine objavio je dva teksta iz narodne frazeologije u kojima je pokazao svu ljepotu, slikovitost i raskoš bosanskog jezika. Kao dio narodne upotrebe jezika, frazeme donose i sliku odnosa naroda prema jeziku i njegovoj upotrebi u različitim kontekstima: običajima, folkloru, religiji, društvu itd.Budući da poznaje kontekste u kojima se određena frazema izgovara, Nametak u prilozima Iz narodne frazeologije donosi veoma podrobna tumačenja njihovih značenja, pa tako, naprimjer, za frazemu “živi u hararu“ navodi da se “veli onome koji neće, a mogao bi živjeti udobnije, ili ima, a ne vidi mu se“ ; za frazu “krvi se zalaže“ pojašnjava “da se veli onome koji sa velikim trudom zarađuje svoj svagdanji kruh“ itd. U istom časopisu (br. 16, str. 248) objavio je nekoliko izreka hazreti Alije pod naslovom Ili je bolje znati, ili imati?12 Riječ je o polemici između hazreti Alije i haridžija nakon što je Poslanik a.s. za Aliju u jednom hadisu kazao: “Ja sam grad znanja, a Alija je njegova kapija“. Nakon što je Alija dao deset različitih odgovora na isto pitanje, haridžije su priznale njegovu učenost. Nametak ovdje donosi svih deset odgovora, ali, po svemu sudeći, ovdje nije riječ o znanju koje se baštinilo i prenosilo u našoj usmenoj tradiciji, nego je Nametak ovu polemiku, odnosno Alijine izreke, preuzeo iz neke knjige ili udžbenika. Sakupio je i nekoliko proznih narodnih priča i objavio ih u časopisu Novi Behar, a riječ je o dvije dosjetke (Bez čara ih ne dadu i Orle i Ali-paša) o Salihagi Orli i Ali-paši Rizvanbegoviću: u prvoj priči Orlo nadmudruje Ali-pašu nakon čega on povlači odluku da prenese topove iz Mostara u Stolac, a u drugoj Orlo nastoji što bolje prodati parče zemlje Ali-paši, računajući mu u cijenu i sve namaze koje je propustio dok je na njemu radio. Također, bilježi i dvije priče Omer-paša i Hercegovci te Podveležac: prva govori kako je jedan “šutavac“ iz rečenica Omer- paše Latasa upućenim Hercegovcima pročitao njegove zadnje namjere: oduzeti im srmali toke i svijetlo oružje; u drugoj priči Osmo Crnalić, bogat čovjek, posuđeni novac svom komšiji daje preko vatre, a na to mu preplašeni komšija kaže: “Ne preko vatre, amidža, izgorjeće po Bogu“, a ovaj mu odgovara: “Eh,vjerujbog, svakako su izgorjele“ – odnosno nikada neće biti vraćene. Iste godine (Novi Behar, br. 23, str. 372) donosi i dvije zabilješke (anegdotu i šaljivu priču): anegdota bilježi jedan događaj o Ali- paši Rizvanbegoviću i Nasrudin-hodži. Anegdota pamti događaj kada je Ali-paša naredio kavazu da, zbog nestašice sijena, obilježi sijeno braće Hadžije i Saliha Velića “da se ne diže“, da bi ga Hadžija na kraju zapalio izgovarajući “đene, kako no se kaže, nije rek’o, da se ne pali!“ Šaljiva priča govori o Nasrudin-hodži kako je pustio kokoši da se napiju vode, pa mu nisu htjela ući u kavez. Na kraju se obraća pijetlu: “I ti mi se brojiš pametan! Po noći znaš u mraku, da je zora blizu, a po danu ne umiješ da nađeš kafez.“ Uz folklorističko bilježenje, Hasan Nametak napisao je i nekoliko kraćih radova o narodnom životu i običajima Bošnjaka. Tako je u Zborniku za narodni život i običaje Južnih Slavena publicirao rad Bajramski običaji u Bosni i Hercegovini u kojem predstavlja nekoliko običaja koji su isključivo vezani za hadžijski i ramazanski Bajram. Najprije polazi od toga kako su se bajramski običaji upamtili u usmenoj književnosti, zatim bilježi neposredan život u mahalama prije početka praznika (o pucanju topova s tabija i kula poslije ikindije namaza dan prije praznika). Posebno tretira običaje prvog dana praznika (kupanje, oblačenje bajramskih haljina, izgovaranje tekbira, čestitanja, posjete kućama itd.), ali ukazuje i na odumiranje nekih običaja: jedan od tih je “da bi se postavila sofra, na kojoj je bilo raznih jela, i svako bi sjeo za sofru i malo se založio.“ Piše i o odlasku mladoženje kod punice, zatim o darivanju djevojaka i djece, bubnjara, kao i običaje koji se prakticiraju u užem porodičnom okruženju (zajednički ručak, o “pravu starješine“). Kurban-bajram ima svoje speciičnosti koje su vezane za klanje kurbana: odnos prema žrtvi i raspodjeli kurbanskog mesa; autor naglašava socijalni aspekt ovog praznika jer u njemu se najviše obraduju siromašni ljudi. I u prilogu Ispraćaj hadžija u Mostaru: jedan stari vjerski običaj (Novi Behar, 1935-36, br. 9-13, str. 134-135) bilježi jedan lokalni običaj o ispraćaju hadžija iz Mostara. U ovom običaju djeca su imala posebnu ulogu, naročito ona koja su pohađala sibijan-mekteb. Djeca su s imamom odlazila su kod dotične osobe i zajedno s njom, učeći dove, dolazila na mjesto gdje su se sakupljale hadžije iz Mostara (“Sofu hadžinsku“), i za takvo što su bila obilno darovana. Djeca su dolazila i po povratku hadžije i za njih se pripremao poseban ručak, obično burek i halva, a potom bi tek dolazili uzvanici. Uz ovaj prilog Nametak donosi i dovu – na arapskom i bosanskom jeziku – koja bi se učila uz ovu svečanost: otkad datira ovaj običaj, kao i ko je pisac ove dove, autoru je ostalo nepoznato. Pisao je kraće književne slike i crtice u kojima je obrađivao temu o dolasku austrougarske uprave u Bosnu. Jedan broj priča zasnovan je na vlastitom piščevom iskustvu, a drugi na nekim anegdotama, pričama i predajama. Nastojao je prikazati svu traumu bošnjačkog stanovništva pri susretu s novim okupatorom, “Švabom“ i “kaurinom“, na lokalnom prostoru Vionice i Mostara, kao i naglu promjenu društveno-političkih odnosa u kojima su kmetovi, najčešće kršćani, nastojali iskoristiti novu političku situaciju za progon, iživljavanje i maltretiranje bošnjačkog stanovništva. Nametak je objavio četiri priče od kojih su tri publicirane do 1900. godine u mostarskim časopisima Zora i Osvit, a jednu u Novom Beharu 1937-38. godine. Međutim, valja kazati da je priču Noć u strahu: slika iz okupacije 1878. prvotno publicirao u Osvitu, a kasnije ju je ponovo objavio u kalendaru Narodne uzdanice, dok je priču Allah ćerim: Zar britvom?, objavljenu u Osvitu, Abdurahman Nametak uvrstio u antologiju Izbor hrvatske muslimanske pripovietke pod 14 Isti ovaj tekst publikovan je i u Glasniku VIS-a 1938. godine (br. 2, str. 71-75) pod naslovom “Hadžijska dova u Mostaru (jedan stari vjerski običaj)“. naslovom Zar britvom: istiniti događaji iz nikšićkog života. Tako, u priči Hajde aga, ama ne vodi ćerima (Zora, 1897, br. 4, str. 129-130)15kroz odnos hodže i age Bahića i njegova kmeta Ilije, Nametak pokazuje koliko su se kmetovi osilili po dolasku nove vlasti, odnosno da više ne poštuju ni age ni begove na čijoj su zemlji radili. Ilija ne želi da primi u kuću agu Bahića, već ga smješta u neki nepristojan kućerak. Kada su to vidjela dvojica aga (Hašimija i Dizdar), koja su također svratili kod Ilije da prenoće, odmah su zatražili da ga uvede u kuću i da lijepo ugosti. Kada je aga pošao kući, kmet mu poručuje da više ne dolazi s ćerimima nakon čega aga konstatira: “Da nije ovakvih, ili da su svi ko ja, jahali bi nam kmetovi na vratu.“ Druga priča na strukturalnom planu sastavljena je od dvije predaje koje, u stilu narodnog pripovjedača, kazuje Bećir-aga. Prvi dio priče kontekstualiziran je u vrijeme Derviš-paše kada se “odmetnuše nikšićki vlasi“ i počiniše veliki zulum u Gornjem polju porodici Ibrage Šabovića. Riječ je o tome da je Ibraga Šabović u vlastitoj kuli udomio i othranio Lazu koji je kasnije, kada su pobunjeni nikšićki vlasi napali Gornje polje, pomogao vlasima, otvarajući im vrata od kul da ubiju Ibragu i njegovu porodicu. Druga predaja – uokvirena priča – kazuje kako je neki Zulica u šumi ranio Lazu, a potom ga ubio/zaklao britvom zbog ubistva Ibrage. Dakle, cijela priča tematizira odnos hercegovačkih muslimana i hrišćana na granici Bosne i Crne Gore u kojem do izražaja dolazi negativna, ubilačka i rušilačka strana života na granici, kao i sve netrpeljivosti, nepovjerenja, izdaje, zulumi te negativni stereotipi jednih prema drugim. Priča baštini jedan od modela pripovijedanja u književnosti preporodnog perioda: pripovjedač preuzima ulogu narodnog pripovjedača i priču zasniva na anegdoti ili predaji. Treća priča Noć u strahu sjećanje je autora na okupaciju, odnosno na dolazak “nove ere“ i “novog gospodara“. Iako je priča o dolasku Švabe prezentirana kao dio autorovih sjećanja iz djetinjstva, ona individualnom i porodičnom traumom sinegdohičko- metonimijski hvata i ukupnu sliku kolektivne tragike Bošnjaka pri susretu sa “novim okupatorom“. Bez obzira na to što je priča prepuna jeze, straha, 15 Priča je objavljena pod pseudonimom H. N. Ibn Mostari. paljevine kula, lošeg odnosa kmetova i težaka prema agama i begovima – tema koja je posebno zaposjedala H. Nametka – bježanje u Mostar,na kraju ona ipak završava s nadom da će to sve biti prošlost: i to upravo onako kako je sluga Risto kazao naratoru: “Šta je to, ta ja znam Švabu i njegov hršum i dolazak – ja sam upamtio i to!“ U autobiografskom zapisu Jutro straha i radosti objavljenom u Novom Beharu (br. 21-23, str. 340) autor prenosi vlastita iskustva iz prvih dana okupacije. Opisuje povratak na imanje s ocem u Vionicu nekoliko dana nakon okupacije i njihovo privođenje u žandarsku stanicu pod lažnom optužbom nekadašnjih kmetova, a sadašnjih žandara, da pljačkaju okolna imanja i kule. Pored oca, privedeni su i drugi članovi porodice Nametak, autorov amidža (Avdo Nametak), ali i drugi “muslimanski posjednici“. Na kraju su ipak pušteni nakon što je Hasan Nametak, tad kao dječak, zaplakao i zamolio “gospodina sa zlatnom jakom“ da mu oslobodi oca jer on, kao i ostali posjednici, “nisu nikakvi lopovi“. Prevaranti i zlonamjernici na kraju bivaju kažnjeni, a “poštenjakovići“ (porodica Nametak) pušteni kući. Dakle, Nametak i u ovom tekstu donosi jedno negativno iskustvo s kmetovima, pravoslavcima i kršćanima nakon okupacije jer su se oni sada, u novim političkim okolnostima, osjećali povlaštenim u odnosu na muslimansko stanovništvo zbog čega su posezali za ovakvim metodama omalovažavanja, ucjenjivanja i maltretiranja. Između dvaju svjetskih ratova napisao je nekoliko priloga iz kulturne historije Mostara. Najčešće su to bili prilozi o nekim istaknutim dobrotvorima (vakiima) koji su za svog života izgradili džamiju, medresu, mekteb i tako se upisali u kulturnu topograiju Mostara. Autor koristi izvornu građu na temelju koje rekonstruira neku ličnost, način izgradnje ili održavanje nekog vakufa. Kao veoma dobar poznavalac kulturne i kolektivne historije Mostara, ali i kao temeljit istraživač arhivske građe, veoma vješto kombinira različita znanja kako bi što bolje i kvalitetnije oblikovao sliku neke povijesne ličnosti ili nastanka neke građevine. U tekstovima Fatime-kadun džamija u Mostaru i Dva dobrotvora u Mostaru, objavljenim u kalendaru Narodna uzdanica, njegova erudicija dolazi do naročitog izražaja kada uz dokumentarnu građu (vakufname) donosi i poneku narodnu priču ili pjesmu koja dodatno upotpunjuje identitet nekog vakifa, dobrotvora ili vakufa. Tako u prvom tekstu ukazuje kako su žene uvakuljavale dio svoga imetka za opće dobro, a jedan od takvih primjera je i džamija Fatime- kadune u Mostaru iz 1620. godine. Uz ovu džamija nalazi se i sahat-kula koju spominje čak i Evlija Čelebija u svom putopisu, pa, prema autorovom mišljenju, i ona se može smatrati sastavnim dijelom ovog vakufa ukoliko “se možemo pouzdati u narodnu tradiciju“, jer i lirska narodna pjesma “Pofalila se Šarića kaduna“ pamti nastanak ove kule. Autor, kao dodatni argument, navodi i to što prvi stih ove pjesme, u jednoj od njenih varijanata, počinje stihovima: “Oklinje se Fatime kaduna“ – što implicira da je Fatime-kaduna bila hair- sahibija i ove kule uz džamiju. U drugom tekstu Nametak piše o dvojici dobrotvora: Nesuhagi Vučijakoviću (u porodičnoj tradiciji Vučijaković – Kapetanović) i njegovom zetu Neziragi. Nesuhaga je sagradio jednu džamiju u Mostaru u narodu poznatu kao džamija “Pod lipom“, zatim džamiju u Ljubuškom i mostove na rijekama Trebižat i Radobolja te nekoliko mlinova i dućana za održavanje vakufa. Za razliku od Nesuhage, autoru je ostalo nepoznato porijeklo Nezirage koji je sagradio džamiju poznatu kao “džamija na Spilama“. Međutim, smatra da je jedna narodna pjesma upamtila ovog Neziragu, a riječ je o pjesmi u kojoj neko “mlado vlašče“ otima Neziraginu kćerku Fatu, koju na kraju ipak komšije uspijevaju spasiti, a kradljivca smjestiti u zatvor. Majka plaća lažnim parama njegovu slobodu, a kada on to saznaje, ponovo se vraća u zatvor jer ne želi “varati Turčina“nakon čega ga kapetan (Ali-kapetan) pušta bez ikakve odštete. Pored ovih tekstova, Nametak je napisao nekoliko tekstova o mostarskim džamijama u Novom Beharu: prvi tekst Mostarske džamije i njihovi vakui donosi popis tridesetak mostarskih džamija (Šarića Ibrahim-age, Hadži Bali, Haiz Havadže, Ćejvan-begova itd.) navodeći ko ih je i kada izgradio, da li se koriste za obavljanje obreda itd., dok drugi tekst Ćejvan Kethoda, mostarski dobrotvor ukazuje na brojne vakufe Ćejvan-bega koji, prema Nametku, nije bio iz begovske porodice, već je bio oslobođeni rob, a narod mu je, dakle, zbog vakufa dodijelio titulu bega. Sagradio je džamiju i mekteb u Mostaru, džamije u Gabeli i Blagaju, a u vakufnamama je opisao kako će se izdržavati svi ovi njegovi hajrati. Kao dobar poznavalac orijentalnih jezika, Nametak donosi cijeli sadržaj Ćejvan-begovih vakufnama, što su, dakle, prvorazredni izvori za proučavanje historiju ovog vakufa, kao i historije Mostara. Od osobitog značaja je i Nametkov tekst Vakufnama Derviš-paše Bajezidagića objavljen u kalendaru Narodna uzdanica 1940. godine (str. 187-192) budući da je Derviš-paša Bajezidagić jedan od kanonskih pisaca divanske književnosti Bošnjaka iz 16. stoljeća. Bajezidagić je bio valija u Bosni, a poginuo je kao zapovjednik vojske u Budimu 1603. godine. Iako je Safvet-beg Bašagić u knjizi Bošnjaci i Hercegovci u islamskoj književnosti donio iscrpne podatke o njegovom životu i djelu, Nametak se ne zadržava samo na njegovim spoznajama, već donosi i dodatne izvore koji ukazuju na značaj Derviš- paše Bajezidagića na širem kulturno-historijskom planu Mostara. Uz džamije, mektebe, medrese, posebno je zanimljiva Bajezidagićeva briga za održavanje mesnevihanstva u Mostaru, za što je u svojim vakufnamama ostavljao posebnu svotu novca. Prema vakufnami, tumačenja Mesnevije odvijala su se u različitim džamijama: jedan dan u Bajezidagićevoj džamiji, drugi dan u Atik (Sinan-pašinoj), treći dan u Vučijakovićevoj džamiji, četvrti u Carskoj džamiji itd., a prije samog tumačenja, muderis je bio dužan da prouči jedan ajet iz Kur’ana i da protumači jedan hadis Poslanika a.s. Bajezidagić je uvakuio i značajan broj knjiga za potrebe tumačenja Mesnevije, kao i za proučavanje islamskog vjeronauka, a sigurno najzanimljivija djela su: Metn Mesnevije, Šerh Mesnevije (od Mevlane Sururije), Menakib Mevlevi, Đulistan, Baharistan, Nefetah (Džami), Divan(Haiz) itd. Knjige se nisu mogle prisvajati, prodati, pokloniti, niti iznositi iz Mostara. Čak navodi da se u Karadžoz-begovoj kutubhani–u trenutku dok on piše tekst – nalaze neke od uvakuljenih knjiga. Hasan Nametak napisao je nekoliko radova o uglednim bošnjačkim alimima s kraja 19. i početka 20. stoljeća, s naročitim osvrtom na mostarsku ulemu. Autor je u dva rada pokušao sistematizirati dotad najznačajnija imena među bošnjačkim alimima, donoseći kratke biografske podatke o rođenju, školovanju te njihovom doprinosu na polju teologije, kulture i politike. U kalendaru Novo vrijeme: ilustrovani muslimanski kalendar publicira tekst Naše slike (str. 116- 131) u kojem donosi biograije,koje prate slike, četrdesetak učenjaka, prosvjetnih radnika, muftija, trgovaca itd. Tako, između ostalih, donosi biograije: Mustafe Kulenovića, Džemaludina Čauševića, Mehmeda Zekija Ćinara (vrhovi muftija u Beogradu), Ismeta Muftića, Ibrahima Maglajlića, Abdulaha Mornjaka, Omera Džabića, Derviša Korkuta, Huseina Kadića, Riza Prohića, Abdulaha Bušatlića, Hilmije Hatibovića, Ibrahima Sarića, Safvet-bega Bašagića, Avde Hasanbegovića, Alijage Kučukalića, Mehmedaga Kučukalića, Asima Dugalića, Šerifa Vranića itd. Na drugoj strani, u tekstu Mostarska ulema u zadnjih stotinu godina publiciranom u kalendaru Narodne uzdanice Nametak, kako sam kaže, pokušava prikazati rad alima grada Mostara s kraja 19. i početka 20. stoljeća, donoseći, za razliku od prethodnog teksta, i neke zanimljive pojedinosti iz njihova života u kojima se ogleda i historijski i politički kontekst njihova djelovanja, kao i njihov osobeni moralni i duhovni habitus. Hronološki donosi biograije najznačajnijih mostarskih alima, počevši od počiteljskog kadije Mustafe ef. Sarajlića, muftije Bega ef. Mukića, muftije Mustafe ef. Karabega, preko Arif ef. Kajtaza, Hasan- bega Lakišića, Muhameda ef. Riđanovića, Omera ef. Džabića i Abdulaha Riđanovića, pa do Saliha ef. Alajbegovića, muderisa Ahmeda Dizdara, književnika i muderisa Hamze ef. Puzića itd. Dakle, Nametkov zahvat na polju bilježenja i pamćenja istaknute bošnjačke uleme možemo smatrati pionirskim ali i pretečom kasnijim istraživačima na ovom polju poput M. Traljića i A. Mehmedovića.  Na kraju, možemo zaključiti da je Hasan Fehmi Nametak doista bio značajan bošnjački pregalac na polju bilježenja folklorne građe ali i veliki baštinik muslimanske kulturne baštine u Mostaru;18 sačuvao je od zaborava najznačajnije vakufe (džamija, medresa) te istaknutu mostarsku ulemu s kraja 19. i početka 20. stoljeća. Također, u svojima autobiografskim književnim prilozima, upamtio je traumatični povijesni kontekst smjene Osmanskog Carstva s Austro-Ugarskom Monarhijom, tematizirajući posebno odnos kmetova, kršćana i pravoslavaca prema begovima, agama i muslimanima Hercegovine. Valja, naravno, ovdje istaknuti i njegov skromni prevodilački rad s orijentalnih jezika (arapskog, turskog i perzijskog jezika).

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: KAKO RUBOVI GOVORE O SREDIŠTU (DRUGA VENECIJA PREDRAGA MATVEJEVIĆA)
PODNASLOV: N/A
STRANA: 467-508
AUTOR(I): Sanja Franković

U autoreferencijalnom uvodu Druge Venecije Matvejević se osvrće na svoj čin pisanja o Veneciji i spominje mudraca s Istoka koji ga je upozorio da ne piše o gradovima koji su u kulturi već postali opće mjesto: Došavši prvi, drugi i ne znam koji put, shvatio sam upozorenje mudraca s Istoka (ne sjećam se više u kojoj sam ga luci susreo, vjerojatno je to bila Muggia kraj Trsta): »Ne opisuj mjesta kojima su mnogi prošli: to je već netko učinio prije tebe, možda bolje.« Venecija je bezbroj puta opisana i oslikana perom i kičicom. Postala je općim mjestom. »Čuvaj se općih mjesta, izbjegavaj ih«, upozorio je još jednom mudrac, opraštajući se. (…) Svjestan da je Venecija jedno od općih mjesta, Matvejević joj je pristupio iz drukčije perspektive: govoreći o rubnim pojedinostima, dosegnuo je i središte njezine povijesti i kulture. Figurom mudraca otvara dvostruku intertekstualnu vezu s Goetheom: najprije aluzijom na njegov Zapadno-istočni divan, kada govori o istočnim utjecajima u povijesti toga grada, a zatim na njegove dnevničke opise Venecije, koju je 1876. godine posjetio tijekom putovanja po Italiji. Goethe je Veneciju prikazao kako ju je on sâm vidio1. Utvrdio je razlike između njemačkoga i venecijanskoga mjerenja vremena, spominjao bilje, stupove od istarske hrastovine, školjke i rakove, gondole, mostove, tržnice, ali više od svega glazbu (operu), kazališne predstave, pjesmu gondolijera te crkveno graditeljstvo. Razmatrao je i stabilnost Venecije te problem odvoza smeća i sustav odvoda. Prepričavao je kazališne predstave, koje su odražavale svakodnevni život ili je bila riječ o antičkim tragedijama. Kao i Matvejević, i on je uz opise Venecije uklopio crteže, bakropise i vedute (Palladini, Canaletto, Francesco Guardi). Goetheu i Matvejeviću zajednički su motivi hrastovih stupova u temeljima grada, bilja, svakodnevnoga života i glazbe, no Matvejević ne opisuje konkretne posjete predstavama, nego je glazba u njega intermedijalna reminiscencija. Matvejevićeva veza s romantizmom vidljiva je u isticanju orijentalnih utjecaja stranih pisaca, kartografa, pa i biljaka koje su se u Veneciji ukorijenile nakon što su donesene s Istoka. Uz romantičarsku ljubav prema Orijentu, Matvejević nasljeduje i romantičarski tip vedute, stvarajući niz literarnih veduta Venecije u različitim godišnjim dobima i u različito doba dana. Odabir motiva upućuje na releksivnu nostalgiju za prošlošću toga grada, koju autor traži u rubnim pojedinostima, a pogotovo u znacima propadanja. Rubnost je bliska mikropovijesti, koja posredstvom lokalne govori i o široj povijesti. Izvrnut odnos središta i ruba te pojedinosti i cjeline, povijest svakodnevnice i ilustrativna intertekstualnost određuju Drugu Veneciju kao postmodernu putopisnu prozu. Valja naglasiti i odnos autora prema povijesnim, umjetničkim i putopisnim djelima o Veneciji: ona ponajmanje govore o njoj, a više o ideji onoga što je nekada bila. Drugim riječima, novija djela interpretiraju prethodne pisane izvore. Iz takve postmoderne perspektive povijest je neuhvatljiva i gubi se granica činjeničnoga i ikcionalnoga. Matvejevićevo razgledavanje Venecije potaknuto je nostalgijom za njezinom slikom iz prošlosti, koja mu je poznata iz umjetnosti, književnosti i izvanumjetničkih tekstova. Svetlana Boym podsjeća da nostalgija potječe od riječi nostos (povratak kući) i algia (čežnja). Riječ je o čežnji za izgubljenim domom ili onim koji i nije postojao. Nostalgična slika nastaje kao odnos na daljinu: u opreci doma i inozemstva, prošlosti i sadašnjosti, sna i svakodnevnice. Futuristička utopija, odnosno optimistično povjerenje u napredak s početka 20. stoljeća, napuštena je šezdesetih godina 20. stoljeća. Utopijska dimenzija nostalgije danas više nije usmjerena samo na budućnost nego i na prošlost. Boym upozorava da je prošlost koju nostalgija zaziva nepredvidiva jer je teško reći zaziva li drugo vrijeme ili bolji život. Iako se čini da je to čežnja za određenim mjestom, zapravo je riječ o čežnji za drugim vremenom i sporijim životnim ritmom. Nostalgičar žudi za pretvaranjem povijesti u privatnu ili kolektivnu mitologiju, želi se vratiti u prošlo vrijeme kao što se vraća u prostor i ne može se pomiriti s njegovom nepovratnošću. Vraćajući se u Veneciju, Matvejević nije žalovao za stvarnim gradom iz prošlosti, nego za nemogućnošću cjelovite materijalne potvrde njezinih opisa i ilustracija u vedutama i bakropisima. Stoga možemo reći da njegovu nostalgiju pokreće mašta i potreba da otkrivanjem tragova kulture premosti jaz između današnjice i prošlosti. Ambivalentnost nostalgije očituje se u „ponavljanju2 neponovljivoga i materijalizaciji nematerijalnoga“. Nostalgijom se prostor upisuje u vrijeme i obratno. Za otkrivanje fragmenata nostalgije potrebna je „dvojna arheologija sjećanja i mjesta i dvojna povijest iluzija i stvarnih praksa“. U svojim kinetičkim vedutama Matvejević traga za mjestima u Veneciji koja je upoznao u literaturi kao „arheologiji sjećanja“. Međutim, prošlo vrijeme nije moguće upisati u današnji prostor, nego samo utvrditi znakove mijene i propadanja. Govoreći o manipulativnim mehanizmima nostalgije, Boym razlikuje obnoviteljsku i releksivnu nostalgiju. Prva teži za rekonstrukcijom izgubljena doma i obnovom tradicije. Druga se zasniva na čežnji za domom, povratak kojemu se stalno odgađa, pa se s čežnjom prožimlju ironija i očaj jer se istina o prošlosti dovodi u sumnju. Matvejevićeva je nostalgija releksivna iako putuje u Veneciju i obilazi njezina mjesta. Autor shvaća iluzornost obnove slike stare Venecije uz pomoć tragova u literaturi i prikaza na vedutama i bakropisima. Tomu nije razlog samo promjena prostora tijekom stoljeća nego i činjenica da su izvori o Veneciji sami po sebi subjektivna interpretacija. Boym podsjeća na nostalgičnost Norine3 perspektive o vremenu kada su stvarni okoliš i onaj iz sjećanja bili jedno. Institucionalizirana nostalgija u obliku tradicija i komemoracija nije bila potrebna kao kompenzacija za izgubljenu prošlost, koja se idealizira tim više što je udaljenija od sadašnjosti. Obnoviteljska nostalgija korespondira s nacionalnom i vjerskom obnovom te ima dva narativna smjera: obnovu ishodišta i koncept zavjera u smislu borbe dobra i zla (neprijatelja). Nasuprot tomu, releksivna nostalgija istražuje načine istodobnoga življenja u različitim mjestima svijeta i usmjerava se na detalje (ruševine, patinu vremena i povijesti) umjesto na simbole, usmenu kulturu, nacionalne mitove i obnovu spomenika prošlosti. Dok su obnoviteljskoj nostalgiji važni nacionalno pamćenje i identitet, releksivnu nostalgiju zanima društveno pamćenje i ljudska prolaznost, pri čemu može biti i ironična i humoristična. U toj leksibilnosti individualno je pamćenje obilježeno, ali ne i predodređeno kolektivnim. Za razliku od obnoviteljskoga pristupa, koji spacijalizira vrijeme, releksivna nostalgija temporalizira prostor. Ona ne pokušava izgraditi mitski dom, nego je svjesna jaza između sadašnjosti i prošlosti. Nekadašnji dom ne postoji ili je potpuno izmijenjen. Jaz između prošloga i sadašnjega poticaj je da se ispriča vlastita priča i njome uspostavi veza između prošlosti, sadašnjosti i budućnosti. Pritom se otkriva da prošlost svoju životnost duguje sadašnjosti, stoga je ona mnogostruka potencija. Moderni nostalgičar zna da povratak kući ne znači obnovu identiteta, kao ni kraj putovanja u vlastitoj fantaziji. Cilj je putovanja susret sa samim sobom, a individualna sjećanja prepleću se s kolektivnima. Matvejević također ističe nemogućnost obnove prošlosti jer i ono što je sačuvano zapravo je interpretacija prethodnika: Ne mogu se dovoljno zahvaliti onima koji su me vodili. Gledali su obale i gradove s broda, pramca, jarbola, peli su se na crkvene zvonike i verali uz obližnje humke kako bi vidjeli dalje i bolje – učili su me kako treba gledati. (…) Bez svega toga ne bih mogao pristajati uz obale do kojih nikada nisam dospio. Ni oni sami nisu bili na svim mjestima koja su prikazali, imali su pomagače koji su odlazili umjesto njih i vraćali im se sa crtežom i pričom. Kad izračunam sve svoje stvarne putove i plovidbe, uviđam da sam mnogo više prešao i preplovio zahvaljujući njihovom umijeću i mašti. Kao potencijal, i to jedan od mnogih, prošlost se može revitalizirati u sadašnjosti i budućnosti, crpeći vitalnost od njih. Bergson je naglasio da proces prisjećanja nije regresija u prošlost, nego se naprotiv prošlost progresijom vodi prema sadašnjosti. Naša se sadašnjost odražava u stanju tijela, dok se prošlost može ubaciti u sadašnost tako što crpi vitalnost naših osjeta. Tako sjećanje iznova postaje percepcija. Budući da se releksivna nostalgija usmjerava na fragmente prošlosti očuvane u ruševinama i patini vremena na objektima određenoga prostora, Matvejević takvim motivima pristupa lirski nostalgično ili ih esejistički tretira kao elemente mikropovijesti koja iz lokalne perspektive progovara i o općoj povijesti. Wirth-Nesher izdvaja četiri aspekta pomoću kojih se grad tekstualno predočava: prirodni, izgrađeni, ljudski i verbalni okoliš. Prirodni okoliš neodvojiv je od izgrađenoga okoliša, stoga i vremenske prilike dobivaju kulturna obilježja. Izgrađeni okoliš uključuje gradsku arhitekturu i druge objekte stvorene ljudskim radom: tramvaje, zidove, krovove, gradsko podzemlje… Literarno izgrađen svijet predočava izgled stvarnoga ili izmišljenoga grada. Tekst koji ga predstavlja tvori njegovo značenje pomoću urbanih tropa iz umjetnosti i književnosti. Ljudski se okoliš ne odnosi na nositelje radnje, nego na ljude kao dio okoliša. Matvejević više ističe prirodni okoliš od izgrađenoga, što je svojstvo romantičarske vedute, kojoj je priroda u prvome planu, a grad je sporedan. Izgrađeni se okoliš najviše odnosi na mostove, zidove, vrtove i crkve. U ljudski okoliš mogu se ubrojiti ljudi s kojima Matvejević putuje u Lagunu jer ih se, kao stanovnike Lagune, može smatrati njezinim dijelom. Verbalni okoliš predočava se katalogom naziva alata, otočića, biljaka, mostova i sl. U pasivni leksik prelaze riječi kojima se u današnjoj Veneciji i njezinoj okolici više nema što imenovati, što svjedoči da se jezik mijenja usporedno s prostorom i načinom života u njemu. U sljedećem pregledu prikazuju se primjeri Matvejevićeva književnoga oblikovanja prostora Venecije i njezine okolice. Pojmom vedute imenuju se i tvorevine u proznim tekstovima i stihovima koje slikovito predočavaju gradsku zbilju, gradske elemente u prirodi i umjetno oblikovanu prirodu (parkove). Književne vedute razlikuju se od likovnih jer uz vizualne mogu dočarati i akustične i olfaktivne slike, pa u prikazivanju materijalnoga svijeta često teže sinesteziji osjeta. Matvejević ne tvori plošnu i točnu sliku Venecije, nego je prepleće s drugim osjetima i mijenja perspektive u opisu grada. Kataloške slike stvara prema motivima kao što su bilje, vjetrovi, doba dana, zidni reljei, mostovi, periferija. Slijedi romantičarski orijentalni kolorit, motiv glazbe i postavljanje prirode u prednji plan, dok je položaj grada sporedan. Mletački tip veduta dobio je konkurenciju u modelu koji je zapostavljao grad i u prvi plan postavljao krajolik, pa se grad vidi iz prirodnoga, uglavnom pastoralnoga okoliša. Takve vedute slijede klasicističko slikarstvo Claudea Lorraina, koji je uz građevine prikazivao mitološke motive, a motrište je bilo smješteno u prirodi, u jutarnje doba dana ili u sumrak. Ovakve su vedute bile česte u 18. stoljeću, što je odgovaralo predromantičkim ili romantičkim obilježjima europske umjetnosti. U vrijeme europskoga predromantizma i romantizma slikari više nisu slijedili topografsku točnost mletačkih veduta, nego su građevine smještali u krajolik, pri čemu im je bila važna svjetlost (rano jutro ili kasno popodne), zlatne nijanse boje, drveće u prednjem planu i rijeka s dubinskom perspektivom. Romantičarsko slikarstvo, pa onda i književnost, skloni su kinetičkom prikazivanju prirode, osobito prizora mora. Matvejević je Veneciju obilazio u sva godišnja doba i u različitim vremenskim prilikama. Na početku opisuje svoj jesenski dolazak u Veneciju krajem 20. stoljeća. Večernje doba dana uvjetuje prigušene i nejasne vizualne senzacije, no na razini cijeloga djela ova slika ima i metaforičnu dimenziju maglovite prošlosti i praznine koju je ostavila za sobom: Na samu kraju prošlog stoljeća došao sam u Veneciju iz Istre, predvečer, ujesen. Malo je palača na Canalu Grande bilo osvijetljeno, većina je tonula u tamu. Tko zna je li itko ostao u njima? Zašto su ih napustili stanari? Kome su ih prepustili nasljednici? Takva se pitanja postavljaju sa strahom, koji jednako osjećaju Venecijanci i oni koji vole Veneciju. Nad vodama se nadvila izmaglica koja otupljuje bridove. Oblici se pretvaraju u obrise. Iščezava banalnost. Romantičarski slikari ne prikazuju samo prirodne vedute, nego stvaraju i vedutne nizove, koji se sastoje od nekoliko veduta. U književnosti takvi nizovi nastaju kretanjem pripovjedača ili likova. Kretanje se predočava promjenom pripovjedačeve perspektive u šetnjama i vožnji konjskom zapregom, kočijom, vlakom, automobilom, avionom ili balonom. Flaker upozorava da brzo promicanje raznih predmeta nije bilo svojstveno samo avangardi nego i romantizmu prve polovine 19. stoljeća (Wordsworth, Puškin, Mickiewicz, Whitman), kada su se kinetičke vedute stvarale pokretnom perspektivom iz kočije. U avangardi je na njih utjecao tehnički razvoj i izum ilma. Nije važno središte, nego gdje grad počinje ili završava, na što upućuju motivi luka, kolodvora i vlakova. Cijeli se grad prikazuje u pokretu. Matvejevićeva slika Venecije stvara se kinetički, obično iz pješačke perspektive. Vedutni nizovi nastaju promjenom perspektive te promatranjem grada u različita godišnja doba i doba dana:„Vratio sam se ponovo, po danu bez vjetra, zimi. Tražio sam mjesta s kojih se poznata zdanja vide drukčije. (…) Bio sam doista u Veneciji, ne više u predodžbi koju sam imao o njoj“. Opisujući lagunu, Matvejević niže pojedinosti idući od periferije prema središtu. Nizanje imena otočića djeluje kao egzotičan katalog i upućuje na prolaznost jezika, a ne samo stvari: „Okolni otočići, obrasli trskom i algama, nazivaju se canneti i barene. Naplavine i nanose, prekrivene glibom i šašom, zovu velme, a prolaze među njima ghebi – imena im padaju u zaborav, zapisujem ih s iluzijom da će se možda sačuvati“. Slijedi opis stupova, ptica oko njih i podmorskoga korova te zavjetnih niša s kipom Majke Božje, čime pripovjedač aludira na povijesne činjenice – kolonijalnu eksploataciju šuma u Istri i Hrvatskome primorju u doba Mletačke Republike. Motivima vode, vlage, biljnoga sloja i igre svjetlosti tvore se slike u kojima se pretapaju vizualni, taktilni i olfaktivni osjeti. Razina zelenoga traga algi po zidovima otkriva koliko se visoko vlaga uvukla, pa tako trune i kamen. Ove slike upućuju na prijetnju da grad jednoga dana nestane jer je sagrađen na vodi i drvenim stupovima. Ozračje propadanja tvori lirski ugođaj futurističke nostalgije za Venecijom: Kada ništa ne uznemiruje vode u kanalima, one se prepuštaju svjetlu sunca, sjenama palača, igrama svjetla i sjene. Tanki biljni sloj po zidovima i stepenicama ocrtava granice do kojih je dospjela vlaga. Jučer su bile niže nego danas. Alge su pri vrhu nalik na mahovinu, pri dnu postaju travuljom. Boja im je tamnozelena (vidjeh tu istu boju na plaštu sveca u staroj crkvi uz Campo di San Barnaba i maloj kapeli u Cannaregiu). Vlaga se uvlači posvuda, u zid i kamen, u drvo, željezo, opeku, u dušu. Uz mol je brvno nabreklo od vode i raspuklo: voda ne da vodi da ulazi u nj. Trunu stare daske, debla pod fondamentama, bitva na molu, ispolac u barci, ostarjelo veslo. I kamen trune, na drugi način. Vlaga stari i u stijeni, i u drvetu, i u opeci. (…) Ritam propadanja temelja grada dočarava se polisindetskim (Vlaga stari i u stijeni, i u drvetu, i u opeci.) i asindetskim nizanjem (Trunu stare daske, debla pod fondamentama, bitva na molu, ispolac u barci, ostarjelo veslo). Sintaktički paralelizam u obliku ponavljanja prijedložnih fraza pridonosi slici nezaustavljiva nagrizanja gradskih temelja (u zid i kamen, u drvo, željezo, opeku, u dušu). Poliptoton dočarava zvukove vode: voda ne da vodi da ulazi u nj. Aliteracije okluziva (b, k, d) i sonanata (r, v, n, l) tvore akustičnu sliku lomljenja drva: brvno nabreklo od vode i raspuklo. Ono što je još uvijek lijepo jest igra svjetlosti na površini mora i fasadama građevina, što se jezično dočarava sintaktičkim paralelizmima dativa i subjektnoga genitiva: one se prepuštaju svjetlu sunca, sjenama palača, igrama svjetla i sjene. Figurom kontrasta prikazuju se prostorni odnosi: Alge su pri vrhu nalik na mahovinu, pri dnu postaju travuljom. Motivi hrđe i patine također ulaze u metaforiku prolaznosti i izjedanja grada, ali se hrđa povezuje i sa zalascima sunca na slikarskim djelima iz prošlosti. Tako se propadanje prostora istim motivom (hrđom) povezuje s trajnošću umjetnina: Rđa izjeda željezo, negdje dublja, negdje plića. Raznih je boja: crne, smeđe, crvene. Mjestimice je riđa (njezine se boje i preljevi mogu uočiti i na kasnim slikama Ticijanovim). Slojevi rđe i patine šaraju željezne porte, ploče, rešetke, ograde, brave, ključeve. Ne znamo zapravo zašto jedne ovije patina, a druge zahvati rđa, iznutra i izvana, po dnu i pri vrhu. Rđa je raskošna u Veneciji, patina je nalik na pozlatu. Opisi se zasnivaju na načelu kontrasta prostornih odnosa: dublja – plića, iznutra – izvana, po dnu – pri vrhu. Hrđa se predočava paletom svojih boja, a nizanje hrđom zahvaćenih predmeta zbog asonance množinskoga nastavka -e tvori zvučnu dinamiku slike (Slojevi rđe i patine šaraju željezne porte, ploče, rešetke, ograde, brave, ključeve.). Opis rubnih motiva (vlage i hrđe, mostova, biljnoga svijeta, ptica, zalaska sunca…) asocijativno se otvara prema povijesti i kulturnoj prošlosti (slikarstvu, graditeljstvu). Jezik se pobrinuo za isticanje različite slike zalaska sunca na Istoku i Zapadu: Zalasci sunca oslikani su često jarkim bojama: žutom, zlatnom, ružičastom, crvenom, plameno-crvenom (rutilante). Sveti Marko, bazilika i trg koji nosi njezino ime, zvonik na tome trgu, Duždeva palača, Canal Grande i Ca’d’Oro itd. bezbroj su puta bili izloženi strasti majstora i diletanata. Naviknuti na vlastiti grad i njegov svakodnevni izgled, venecijanski su slikari ispraćali sunce diskretnije nego stranci. Ovi posljednji su često pretvarali svoju naglu i neobuzdanu ljubav u orgiju, predajući se svjetlu, zanemarujući sjenu. (…) Posve su drugačiji zalasci na istočnoj i zapadnoj strani, tamo gdje započinje Castello ili gdje završava Santa Croce, kraj Magazina soli ili Arsenala. (…) Na jednoj obali sunce na zalasku polegne na morsku površinu i utone u nju. Na drugoj zađe na kraju dana iza manje ili veće uzvisine kopna. Na Istoku je skovana riječ suton, po »su(ncu koje) ton(e)«. Na zapadu tramonto, jer zalazi »za brda«. Jezici su se, i na jednoj i na drugoj strani, uskladili sa suncem. Motivi obale i zaleđa, izlaska i zalaska sunca te sjenâ upućuju na periferiju Venecije, gdje nestaju granice između grada i okolice: Tamo gdje su obala i zaleđe niski kao u Laguni, pri zalasku se more i zemlja posve poravnavaju i izjednače. Sunce se oslanja ili poliježe istodobno i na nj i na nju, izlazeći ili zalazeći. Na zapadnoj strani Jadrana, kašteli i kule, zvonici i svjetionici bacaju svoje sjene prema zaljevu. One postaju sve duže i slabije što su bliže sumraku. Večer započinje na granici između obale i mora. Noć briše tu granicu. (…) Opis spuštanja mraka i gubitka granice između obale i mora ima slikarske vrijednosti. Svjetlo je osnovni uvjet da se nešto vidi i opiše. U uvodu Matvejević govori o smjeni svjetla i mraka: Tragovi svjetla zadržavaju se u visinama, na oblacima koji poprimaju neobične boje, ružičaste, ponegdje crvene. U ljetno doba ta igra dugo traje. Mjesec će opet, kad se pojavi, vratiti predjelima obrise, manje određene od onih koje su imali, i sjene neizvjesnije od netom iščeznulih. (…) Između sunčeva zalaska i mjesečeva izlaska nailaze kratka razdoblja pogodna za molitvu i čežnju. Isticanje nejasnih obrisa u suton ne odnosi se samo na doba dana nego u kontekstu cijeloga djela lirski upućuje na neuhvatljivost prošlosti prostora, pogotovo kada mu se pristupa posredstvom arhivske i kulturne baštine. Matvejević zauzima ulogu promatrača uronjena u nostalgiju za prošlošću grada, o kojoj zna ono što je zapisano ili naslikano. Stoga ne preostaje drugo nego na licu mjesta otkrivati tragove prošlosti. Matvejević kruži po periferiji Venecije ili okolnim otočićima. Slijedi romantičarski vedutni pristup od prirode prema gradu, pri čemu je priroda važnija. Slikama zore uvodi motiv ribara, što neizravno upućuje na ishodišnu povijest Venecije kao ribarskoga naselja: Na istočnoj strani Jadrana sunčevo se svjetlo pomalja nad zemljom. (…) Na mjestima gdje se dodiruje s morem tama se najduže zadrži. Tu su jutra ljeti najsvježija, zimi najledenija. Izlazak sunca tu se čeka s više nestrpljenja i želje nego drugdje. Na zapadnoj strani ono izlazi iz samoga mora koje je prethodne večeri napustilo. Lagan povjetarac najprije namreška površinu te navijesti zoru. Ribari dobro poznaju te trenutke i rado pričaju o njima: obodri ih svjetlost što lagano izbija i odjednom sine, ulije im vjeru i povjerenje koje ne umiju sami sebi objasniti. Ponekad ih navede na prijeke odluke – udalje se od luke i mola, zaborave rizik i prijetnju, ne misle na nevrijeme ili nepogodu. Uz obalu se nastavlja igra sjena, prizor u kojemu su početak i kraj izmijenili mjesta (…) Izlazak sunca na objema obalama Jadrana utječe na poduzetnost ribara. Obala je ujedno početak i kraj svjetlosti, pri čemu se smjena dana i noći može shvatiti kao igra prirode: „Izlasci i zalasci sunca, zore i sutoni nadahnjuju ili zbunjuju one koji ih prate. Navode ih da povjeruju u privide“. Motivi privida, obrisa granica između izlaska i zalaska sunca te zore i sutoni slikovito podržavaju pripovjednu strategiju rubnosti: od udaljenoga i nejasnoga pripovijedanje ide prema poznatomu i tako ga očuđava, odnosno lišava oznake općega mjesta. Lirske literarne vedute glatko prelaze u esejistički katalog imena ili pripovijedanje o zanimljivim činjenicama povezanima s određenim motivom. Esejistički dio također se može ponovno pretopiti u lirski. Tako biva i s prikazom mostova u različita doba dana: Koraci po njima ne odzvanjaju jednako uvečer i ujutro, po kiši i vjetru – svaki put se ponovo iznenadimo kad ih oslušnemo. Po legendi koja je gotovo pala u zaborav, Vivaldi, Albinoni, Benedetto Marcello, Galuppi i drugi venecijanski skladatelji otkrivali su na njima neku tajnu glazbu. Kasno uvečer čuju se glasovi po kalama. Gondolijeri se opraštaju s proteklim danom, dozivaju se noćobdije kojima dan tek počinje, pekari žure da preteknu sutrašnji dan. (…)Prate ih samo šumovi koji su se unaokolo prikupili i zaostali. Predigra noći traje kratko, a ni sama noć ovdje nije duga. Odjednom nastupi tišina, rječita. Glasovi se ponovno čuju sutradan, započinju ondje gdje su sinoć stali, vraćaju se obrnutim redoslijedom na istu pozornicu. Ponavlja se mala noćna muzika, u četiri godišnja doba. Mostovi su mjesta susreta, odlazaka i dolazaka, smjene dnevnoga i noćnoga života. Matvejević ih povezuje s venecijanskim skladateljima, a ritam života na njima uspoređuje s malom noćnom muzikom i četirima godišnjim dobima, što su aluzije na glazbena djela Mozarta i Vivaldija. Autor tvori i lirske slike biljaka, no katalozi njihovih imena su esejistički. Ponekad je teško razdvojiti jedno od drugoga. Više od zvučnih imena uglednih cvjetova Matvejevića zanimaju neugledne biljke koje kao korov rastu po zidovima i suhozidu i rijetko im tko zna imena: Biljke i cvijeće što u botaničkim protokolima zauzimaju vidna mjesta i nose gospodska imena – poput glicinije, hijacinte, bugenvilije, dalije ili azaleje, ružičaste ili plave hortenzije – odvraćaju pozornost od neuglednih i gotovo bezimenih travki i stabljika kakve izbijaju i promaljaju se gdje ih nitko ne očekuje i malo tko treba. Ispod balkona, po zidovima i u suhozidu, uz bunare i ograde, gdje je kamen napuknuo i ulomio se, opeke ili matuni popustili i ustuknuli pred vlagom i studeni, žbuka se orunila i osula – tu su one, usred Venecije. Odnekud im dospije sjeme, nikne, pretvori se u škrt izdanak ili skromnu rukovet. Ritam propadanja ostvaruje se sintaktičkim paralelizmima: kamen napuknuo i ulomio se; opeke ili matuni popustili i ustuknuli; žbuka se orunila i osula. Nezamijećenost neuglednih biljaka ističe se igurom sinonimije : promaljaju se gdje ih nitko ne očekuje i malo tko treba. Vjetrovi također sudjeluju u miješanju identiteta. Raznoseći sjemenje biljaka, povezuju različite strane svijeta. Iako je riječ o katalogu imena, esejizam se povlači u korist lirskih slika: Tražio sam takva mjesta, prebirao raslinje na njima, pokušavao ga upoznati. Razni vjetrovi sudjeluju u tome zagonetnom rođenju: bura ili tramontana koja krene s Krasa ili se pak stušti niz ogranke Alpa prema ušćima Soče i Brente; šilok i levanat, kad ujesen navale s mora. Maestral je na ovoj strani suviše blag, garbin i lebić također, da bi mogli donijeti i udjenuti sjeme u zidove, utisnuti kalem u raspukline. Katalog imena vjetrova, kao i onaj biljaka, nema samo informativnu nego i ornamentalnu zvukovnu vrijednost, jer sama imena (bura, tramontana, šilok, levanat, maestral, garbin, lebić), glagoli kretanja (stušti se, navale) te asonanca (u, e) i aliteracija (j, s, k, l) tvore zvučnu sliku vjetra (udjenuti sjeme u zidove, utisnuti kalem u raspukline). Blagost pojedinih vjetrova dočarava se asonancom neutralnoga samoglasnika a i njegovim zrcalnim ponavljanjem zajedno sa suglasnikom g: … suviše blag, garbin i lebić također… Kinetička veduta jezično se tvori i sinonimijom: Tražio sam takva mjesta, prebirao raslinje na njima, pokušavao ga upoznati. Kao što postoji biljna siročad, tako postoji i siročad u kiparstvu. Riječ je o zidnim skulpturama, nerijetko prožetima vlagom i plijesni. Marginalne i nezamijećene, nisu predmet interesa, pa ih mnogi ljudi i ne smatraju znamenitostima: Zidne biljke dijele sudbinu s jednom vrstom skulptura koje su također utisnute u zidove. I jedne i druge su na pročeljima, uz prozore, po mostovima, oko bunara. Te skromne skulpture nazivaju naprosto »kamenjem« – pietre. Izložene su vjetru i kiši, žezi i studeni, vlazi i memli od kojih se nitko i ništa u Laguni ne može skloniti ni spasiti. Vrijeme i nepogode nagrizaju im površinu, brazdaju je i boraju poput ljudskoga lica. Podloge na kojima su pričvršćene ili oslonjene popuste i ulegnu se. Žbuka se oko njih satre i smrvi. Pored njih svakodnevno prolaze tisuće ljudi a da ih i ne pogledaju. Hrle prema znamenitostima, većim i slavnijim. Posvudašnjost neuglednih biljaka naglašava se nizanjem prijedložnih fraza: na pročeljima, uz prozore, po mostovima, oko bunara. Međutim, ona je u suprotnosti s njihovom nevidljivošću. Izloženost zidnih skulptura zubu vremena ističe se nizanjem imenica u paru (Izložene su vjetru i kiši, žezi i studeni, vlazi i memli). Vjetar i kiša gotovo su u sinonimnom odnosu kao vremenske neprilike, a kontrast žege i studeni tvori iguru sveobuhvatnosti, čime upućuje na trajnu nezaštićenost zidnih skulptura. Gomilanje glagolske sinonimije pojačava sliku njihova propadanja: nagrizaju, brazdaju i boraju; satre i smrvi. Kinetička veduta u vožnji nastaje kada Matvejević s lovcima na ptice i ribarom Zanom odlazi na otočiće Lagune, kojima samonjihovi stanovnici znaju imena. Lirski opis raznobojnih cvjetova prelazi u katalog imena vjetrova i njihovih tvorevina s pijeskom, školjkama i koraljima: Dok su ostali pucali po raznim vrstama šljuka, pataka, prepelica, mi smo ostali među kanalima i promatrali zalazak sunca. Ovdje je najljepše potkraj ljeta – kazivao je Zane – kad procvjetaju neobične biljke, navikle na slankastu vodu, te sve unaokolo pokriju ružičastim, plavim i ljubičastim laticama, koje sunce na zalasku pozlati. Kroz ljetne izmaglice »čini se da sve te boje drhture, zibaju se i prelaze jedna u drugu«. Tu najviše puše široko, koji, kad se udruži s plimom, donese mnogo slane vode s pučine; bura je slabija nego kraj Trsta; lebić se jedva razlikuje od garbina. Zimi zapuše leden vjetar sa susnježicama, kojeg od Lagune do Lombardije zovu sinibbio: »dere lice i trga bradu«. I široko i bura kadri su razbiti barku o tvrdo i oštro dno, nasukati je na skamenjeni pijesak koji sa školjkama tvori marogne, s koraljima solere. Vjetrovi kao posrednici povezuju Veneciju s drugim krajevima svijeta. Raznose mirise i sjemenje, ogoljuju stijene i zidove. Kao i sunce, simboliziraju nestalnost boja i oblika. Matvejević ih opisuje sinestezijski, aludirajući i na turbulentne mijene tijekom stoljeća: Stanovnici ih dočekuju na razne načine, prepoznaju ih i slute, nagovješćuju, tumače. Poznaju – ili vjeruju da poznaju – ne jedino njihovu narav i ćudi, smjer ili snagu, nego i težinu im, čak i zapreminu ili prazninu, njihovu huku, miris, dodir, »boju i same oblike«. (…) Od toga nastaju zapisi i legende. (…) Oblike vjetra odaju povijene grane masline i bora na mjestima koja su mu izložena, polegnuti buseni i trsovi, povaljano šiblje i trstika – u njima su njegovi otisci, igre, igure. Svemu što mu se nađe na putu vjetar oduzima uobičajene boje ili pak pridaje svoje – boje što se ne vide prostim okom. Pokupi i raznese sjeme i cvat brnistre, rute i ružmarine, usvoji i preda mirise kadulje, sljeza, lavande i sveg ostalog što zatekne unaokolo, uz vrleti, na površini mora, u samoj Laguni. Zemlja i pijesak se pod njegovim naletima povuku i ogole, stijene i zidovi se udube i ogule. Burama i tramontanama nisu odoljele ni prošlost ni povijest Venecije. Gomilanje sinonimnih glagola i pridjeva (prepoznaju, slute, nagovješćuju; polegnuti buseni, povaljano šiblje), imenica iz semantičkoga polja osjeta ili oblika (njihovu huku, miris, dodir; otisci, igre, igure), kontrasta (oduzima… ili pak pridaje; pokupi i raznese; usvoji i preda) i prijedložnih izraza (uz vrleti, na površini mora, u samoj Laguni) tvori dojam posvudašnjega kretanja vjetra. Matvejevićeva prozna rečenica sadrži i rimovane riječi, u kojima je prisutna i paronomazija, zvukovna podudarnost riječi s razlikom u jednom ili dvama korijenskim glasovima : povuku i ogole – udube i ogule. Kinetička veduta po Laguni završava mjestom gdje umiru galebovi. Motiv umirućih galebova uklapa se u metaforiku polaganoga propadanja grada: Umorni, umrljani blatom i glibom, oslabili i onemoćali, lepeću krilima koja ih više ne uspijevaju podignuti uvis ni pomaknuti s mjesta. Prepliću se jedan preko drugoga, padaju, pokušavaju poletjeti i ponovo padaju. Perje im se prorijedilo i poispadalo, nožice istanjile, vratovi ogoljeli. Krici su im piskavi, kreštanje promuklo. Dva su spruda u ovom dijelu Lagune, na koja dolaze i s kojih se ne vraćaju. Jedni biraju jedan, drugi drugi, samo oni znaju zašto. (…) Matvejevića se nije dojmio lov na ptice, nego patnja umirućih galebova (ptičja mrtvačnica): Mnogo je ptica unaokolo, onih koje se sele i onih koje ostaju. Imena su im, rekoše nam, »slična njihovu obliku, perju, kriku«: pittima, pettegola, piro-piro, pantana, totano, tarabusso, tufetto, svasso, chiurlo, cavaliere d’Italia – ostala nisam upamtio, a ne znam bi li ih itko mogao prevesti. Vratili smo se lovcima. Nosili su ptice vezane za noge, one iste koje sam maločas gledao i zapisivao im imena. (…) Nisam slušao njihove priče. Bio sam još s galebovima, na njihovu grobištu, u ptičjoj mrtvačnici. Nemoć starih galebova Matvejević oslikava nizanjem sinonimnih riječi (umrljani blatom i glibom; oslabili i onemoćali; ne uspijevaju podignuti uvis ni pomaknuti s mjesta; prepliću se, padaju; prorijedilo i poispadalo) i sintaktičkim paralelizmima (nožice istanjile, vratovi ogoljeli; krici su im piskavi, kreštanje promuklo). Katalog imena ptica nije moguće prevesti, no ona slijede njihov oblik, perje i glasanje, što potvrđuje da jezik glasovnom materijalnošću prati značenje onoga što imenuje. Poimanje jezika kao dijela svekolike prirode vodi k njegovoj prvobitnoj ulozi nominacije, kada je Bog povjerio Adamu da imenuje sva stvorenja i stvari.U knjizi Riječi i stvari Michel Foucault opisuje jezik kao sustav koji treba shvaćati kao svaki drugi element prirode. Prvobitni jezik, koji su ljudi primili od Boga, sličio je stvarima koje je imenovao. Međutim, sličnost jezika i stvari bila je dokinuta Božjom kaznom ljudima nakon rušenja babilonske kule. Nastali su različiti jezici, čija je sličnost sa stvarima izgubljena. Sjećanje na tu sličnost, kao i dio riječi koje je Adam izgovarao dajući imena životinjama, sačuvao je samo hebrejski jezik, koji je proistekao iz prvobitnoga jezika i ostao kao svjedočanstvo saveza Boga i njegova naroda. ESEJISTIČKI DIJELOVI DRUGE VENECIJE NA TRAGU MIKROPOVIJESTI István Szijártó ističe sljedeće prednosti mikroorijentirane društvene povijesti: 1) njezinu privlačnost publici, 2) realističnost, 3) iznošenje osobnih iskustava na mikrorazini svakodnevnoga života i 4) dalekosežnost istraživanja, odnosno povezivanje mikrorazine s makrorazinom. U historiograiji se prikazivanje osobnoga iskustva pokazalo problematičnim zato što ljudi odjednom žive više različitih uloga, pa povjesničarov odabir samo jednoga konteksta vodi u nevjerodostojno prikazivanje. Da bi se dobio realan prikaz, život pojedinca valja rekonstruirati u svakome od življenih konteksta ili barem u što više njih. Kao prednost mikropovijesnoga pristupa Szijártó ističe prikazivanje individualnoga iskustva u raznolikim kontekstima, ali u relativno ograničenu istraživanju. Individualni slučaj povezuje se s općom društvenom poviješću, koja se tako rekonstruira. Pozivajući se na Goetheove riječi da se u svakome liku ili predmetu, pa čak u i onomu neobičnomu, krije općenitost5, Szijártó ističe da intimna ispovijest pojedinca, kao i pojedinačan događaj, otkrivaju i znanje o prošlosti društva, stoga mikropovijest nikada nije odvojena od opće povijesti. Nadalje Szijártó napominje da svaka od četiriju prednosti različito utječe na radove iz područja mikropovijesti i da je nastojanje da se privuče šira javnost pogrešno, kao i davanje veće važnosti bilo kojoj od spomenutih prednosti. Piše li povjesničar da privuče pozornost, njegov će rad reducirati postojeće mogućnosti, stoga je potrebna uravnotežena kontekstualizacija i istraživanje kako se pojedini slučaj otvara prema općoj povijesti. Mikropovijesni pristup življeno iskustvo stavlja u središte istraživanja društvene povijesti, što je vidljivo iz biograija i memoara, gdje se povijest jednoga stoljeća prikazuje posredstvom sudbine pojedinca. Međutim, pretjerivanje u tome smjeru vodi u psihologiziranje, pa Szijártó predlaže da povjesničar svoje izlaganje čvrsto poveže sa stvarnošću. Matvejević također posredstvom neobičnih detalja stiže do općenitosti. Ispitamo li koliko je u Drugoj Veneciji slijedio obilježja mikropovijesti, možemo zaključiti sljedeće: 1) stvorio je djelo s obilježjima putopisa, koje je zbog liričnosti ugođaja i zanimljivih pojedinosti privlačno publici; 2) iznošenjem činjenica iz povijesti, umjetnosti, biologije i geograije ostvario je realističnost prikaza, dovodeći u ravnotežu subjektivan lirski i objektivan esejistički pristup; 3) opisao je osobno iskustvo boravka u Veneciji na mikrorazini svakodnevnoga života i 4) svojim je mikropristupom današnjoj Veneciji ostvario vezu s makrorazinom (poviješću Venecije). U prepletanju lirskoga i esejističkoga stila u Drugoj Veneciji lirsko se prepoznaje kao opis konkretnoga prostornoga motiva, dok se esejističko odnosi na katalog informacija o pojedinome motivu. Esejistički su 5 Goetheove riječi bile su upućene Johannu Peteru Eckermannu katalozi imena biljaka, ptica, vjetrova i mostova te reminiscencije na glazbu, graditeljstvo, skulpture, književnost te povijesna i nautička djela. Međutim, esejistički ulomaci nisu lišeni lirskoga ugođaja i ornamentirani su stilskim igurama. Posjetivši otočiće u blizini Venecije – Svetoga Lazara Armenskoga i Svetoga Servola, Matvejević ističe da je na prvome smješten strogi samostan s knjižnicom, gdje borave potomci izbjeglih Armenaca, a na drugome je bila duševna bolnica, poslije prenamijenjena u ubožnicu. Činjenice prelaze u lirski ugođaj sutona i aluziju na Mannovu Smrt u Veneciji: „Između njih, kroz izmaglicu, vidio sam najljepši suton, tih i svečan poput smrti u Veneciji“. Aluzija na Smrt u Veneciji upućuje na slutnju smrti grada zbog nestabilnih temelja. Zbog svojih imena i trupaca od kojih su napravljeni, mostovi svjedoče o kolonijalnoj povijesti Venecije: o slavenskim, turskim i maorskim robovima na galijama. Matvejević spominje i sramotnu ulogu Dubrovnika u prodaji slavenskih robova iz zaleđa. Govoreći o galeotima, u citatu preuzima katalog informacija iz nautičkoga priručnika: Imena mostova poznata su svima, njihove nadimke, u narječju, zna malo tko. I fondamenta i rive su zapravo mostovi u Veneciji. To je i Riva degli Schiavoni, oslonjena na drvene trupce dovezene u karakama, posječene možda negdje na Učki ili Velebitu – kad prođem njome obuzmu me neke čudne misli, slavenske. (…) Postoje legende o veslačima na galijama, o galiotima i njihovoj nesretnoj sudbini. Oni su dio stvarne povijesti premda su prisutniji u legendi. (…)»Među veslačima, koji se nazivlju ‘ciurma’, razlikuju se kažnjenici, robovi i dragovoljci. Kažnjenike su sudovi osudili da veslaju na galijama. Robovi su dijelom Mauri, dijelom Turci, dijelom Morlaci. Turci i Mauri koji su zarobljeni na brodovima bolji su od onih koji su uhvaćeni na kopnu. Morlaci većinom umiru od melankolije i tvrdoglavosti.« To je zapisao Bartolomeo Crescenzio 1602. godine, u nautičkom priručniku koji stručnjaci smatraju najboljim u svom vremenu. (Izbjegni navođenje tuđeg teksta, piši svoj, ponavljao sam u sebi savjet mudraca s Istoka, ali ga se nisam, kao što se vidi, uvijek pridržavao. (…) Matvejevićevo razgledavanje Venecije potaknuto je onim što je o njoj čitao i likovnim djelima koja je vidio. Spominje bakropis s prikazom vrta uz Palazzo Soronzo te u ritmu kataloga iznosi imena venecijanskih vrtova uz palače i bliskoznačne atribute koji ističu njihovu nedostupnost (nepristupačni, nadzirani, posvojeni): Malo tko uspijeva otkriti venecijanske vrtove, možda i zato što se i ne sluti da na tako tijesnu prostoru i za njih ima mjesta. Neki su nepristupačni, nadzirani, posvojeni. Nalaze se uz palače, koje su im dale imena. Uz Palazzo Soronzo neobičan je vrt koji sam prvi put vidio na bakropisu oca Vincenza Coronellija, slavnoga kartografa. S mosta San Cristoforo ugledao sam, u sumraku, vrt zlokobne Palače Dario. Nedaleko od Fondamenata Bonlini i mosta Trevisano naziru se dijelovi vrta Palače Giustiniani Recanati. Palača Contarini dal Bavolo pretvorila je svoje loggie u zanosan vrt. Uspio sam s mukom ući i u vrt palače Gradenigo, uz Rio Marin, kao i onaj uz palaču Abrizzi kraj Rija delle Madonnelle. (…) Matvejevićeva zapažanja o tijesnu položaju venecijanskih vrtova vrijede i za Veneciju u cjelini, jer nekadašnja je sila bila središnja po moći, ali na rubu između istočnoga i zapadnoga svijeta: „Tko je tu donio i otkuda sva ta stabla, biljke, cvijeće, njihovo sjemenje, kaleme, nasade? (…) Ta su mjesta istodobno u središtu i na rubu, na svjetlu i u sjeni, jednom na javi, drugi put možda samo u snu“. S vrtovima je povezan katalog biljaka i stabala. Biljni svijet iz raznih dijelova svijeta svjedoči o doprinosu stranih utjecaja venecijanskomu identitetu i kozmopolitizmu. Međutim, motiv skoro presahlih bunara upozorava na propadanje toga bogatstva: Čempres, palma, ponegdje libanonski cedar, bajam, krhke grane jasmina i tamarisa, naranča i limun pokraj kipova i fontana, lovor i oleandar, asparagus, rododendron tik uz stupove i bunare u kojima je više tame nego vode. Raspitivao sam kako se zovu pojedini cvjetovi, presađeni iz dalekih krajeva, prilagođeni podneblju: iris, grčka ruža, japanska akupa, neko patuljasto kinesko drvce kojem ne uspijevam izgovoriti ime, engleski bršljan, čajne ruže kakve su u ovome gradu kupovali za posljednji cekin zaljubljeni ruski kneževi. Ima li boljih dokaza kozmopolitizma uz ovo more, sred ovoga grada? Biljna raznolikost slikovito upućuje na Veneciju kao susretište Istoka i Zapada, pri čemu Matvejević aludira na Goetheov Zapadno- istočni divan, u kojemu je pjesnik zagovarao bliskost Istoka i Zapada. U Veneciji je taj susret kultura bio ugodan jer ga Mlečani nisu negirali niti su se sporili s njime kao na Balkanu. Ona je sama na graničnome prostoru, čiji se položaj određuje ovisno s koje se strane promatra: Oni koji dolaze iz raznih središta zapadne Europe susreću u Veneciji Istok. Stanovnicima Balkana i Bliskog istoka Venecija je i Evropa i Zapad. Jedni u njoj vide početak Bizanta, drugi njegov kraj. Venetiae quasi alterum Bysantium, to su riječi slavnoga kardinala Besariona, koji je svojedobno obdario Biblioteku Svetoga Marka blagom Konstantinopolisa. Mletačka mudrost ili trijeznost nisu željele na svome prostoru sukob bizantijskog i rimskog, kakav je razdirao dijelove Balkana. I u tome je dvojnost i višestrukost ovoga grada. »Istočno-zapadni divan« nigdje nije toliko udoban kao na ovome stiješnjenom prostoru. Matvejević se radije okreće cvijeću i vrtovima nego opširnoj literaturi o Veneciji, koja više govori o autorima negoli o njoj samoj. Citira dio Goetheova zapisa o uspomeni na ovaj grad, u kojemu je napisao da se Venecija može usporediti jedino sama sa sobom zbog snalažljivosti održavanja egzistencije na vodi i u tijesnu prostoru. Važno je Matvejevićevo zapažanje da govoriti o Veneciji znači uključiti u razmatranje i njezinu periferiju: Govor o njoj najvećim je dijelom rasut po Laguni i dalje od nje, manji je dio ostao u fondamentima. Najrjeđi i možda najpouzdaniji dio, zadržao se i ovdje i tamo, pripada i prošlosti i sadašnjosti u isto vrijeme. Tako se možda mogu podijeliti i vrednovati govori i zapisi. Goetheova uspomena s puta po Italiji, iz vremena kad Italija još nije bila jedna i kad joj sama Venecija nije pripadala, sačuvana je u pamćenju: »Ova se čeljad (sc. Mlečani) nije slučajno sklonila na otočje niti je ičija volja navodila ostale da im se pridruže. Nužda je natjerala jedne i druge da potraže sigurnost u najneugodnijem položaju, koji je za njih postao najpovoljnijim: prosvijetlio im je um dok je svijet na sjeveru bio još u mraku. Njihove se kuće počeše zbijati jedna uz drugu, stijene zamijeniše pijesak i ispuniše močvaru, građevine se vinuše poput stabala nadoknađujući u visini ono što im je nedostajalo po širini… Mlečanin tako postade novom vrstom stvorenja. Venecija se može usporediti jedino sama sa sobom«. Zapisao je pjesnik 29. rujna 1786. godine, vjerujući da ne pretjeruje, nedugo prije sutona koji će se nadviti nad Lagunom. Matvejevićev spomen sutona Venecije odnosi se na pad Mletačke Republike. Suton tako ulazi u katalog motiva kojima autor upućuje na znakove propadanja grada na vodi. Još jedan primjer pokazuje kako se od rubnoga dolazi do općepoznatoga: govoreći o crkvini ili drijenku i njegovoj višestrukoj uporabi, Matvejević dolazi do stakla iz Murana, koje se uz pomoć drijenka pere u toploj vodi. Esejistički iskaz proklizava u lirski: Drijenak, koji se ponegdje naziva i crkvina (u Veneciji je parietaria i muraiuola upravo zato što se pripija uz stijenku), češće nalazimo nego ostale biljke iz iste obitelji: uz Rio Marin, pod Magdaleninim mostom, u Calle de’Ragusei, uz Dorsoduro i još ponegdje. Najviše ga je kraj ruševina i bunjišta.(…) Osim vlage koja se uvukla u udubine iz kojih je poniknuo nema gotovo nikakve potpore. Bez mirisa je čak i u razdoblju u kojem iz njega izbiju jedva vidljivi cvjetići, u srpnju i kolovozu. Latice mu lako prionu uz odjeću. Na djevojačkoj bluzi izgledaju poput uresa, drže se satima uz platno i ističu punoću njedara. Drijenak ili drijen Mlečani također nazivaju vetriola i vitriola (od vetro – staklo), jer pomaže da se u toploj vodi ispere staklenina, čak i ona najosjetljivija iz Murana, raznobojne čaše, vitke boce i duge vaze, masivne pepeljare. Čaj koji se nekoć pravio od njega liječi grlo. Pomagao je primadonama Teatra Fenice, poslije prvoga i prije drugoga velikog požara, da nakon burnih mletačkih svetkovina povrate boju glasa. Biljke su u Veneciju dospijevale i prenošenjem istarskoga kamena. Rubni motiv neizravno govori o općepoznatoj povijesnoj činjenici: kolonijalnoj eksploataciji istarskih dobara u prošlosti. Zbog personiikacije (siromašni rođaci) i imena koja djeluju kao ukras u tekstu očite su lirske, a ne samo dokumentarne vrijednosti toga postupka: Cimbalarija, kojoj latice sliče na mamuze (južno od Istre zovu je volčac ili lanilist), bunika koja je negdje svijetla drugdje tamna, maurka ili mrka trava (u Veneciji kažu morella ili erba mora), divlja loboda kao i sam drijenak i druge srodne vrste ovdje su možda prenijete zajedno s bijelim istarskim kamenom (…) Nekadašnji su prirodoslovci obilježavali mjesta na kojima su izrasli i održali se ti skromni izdanci, siromašni rođaci u biljnome svijetu. (…) U rukopisima, sačuvanima u Marciani i muzeju Correr, spominju se također venerina vlas (tal. capelvenere), poznata već Pliniju, cistac ili morski pelin, koromač ili matar, jagorčac koji diljem zapadne obale Jadrana zovu čudnim imenom tassobarbasso, zatim celidonije što je dobila ime po lastinu repu kojem je nalik, stanovite vrste sljeza koje uspijevaju uz samu rivu te napokon terijak (triaca) što liječi od raznih otrova, po kojem su mletačke apoteke nekoć zvane triacanti: izvozio se diljem Mediterana (…) Imenujući biljke i njihova staništa, Matvejević stiže i do podataka o ljekarnama i trgovinama lijekovima i otrovima po Mediteranu i Balkanu, o ubožnici uz čije zidove rastu ljekovite trave te, asocijativnim skokom, do imena Dioklecijanova liječnika, kojega je car pogubio zbog vjere. Stoga ironično napominje da travke možda liječe i od netrpeljivosti: U Castellu, kraj crkve Santa Maria dei Derelitti (Sveta Marija zaštitnica odbačenih) i njezine Ubožnice, rastu podno zidova ljekovite trave. (…) Vidjeh na tome mjestu mačku i psa kako ih zajedno traže i trgaju zubima ne suprotstavljajući se jedno drugom. Na sličnu sam scenu naišao i kraj crkve svetoga Pantaleona (Pantalona, po venecijanski), liječnika Dioklecijanova, koga je strogi imperator, Dalmatinac porijeklom, dao pogubiti zato što je primio kršćansku vjeru. Te skromne travke možda liječe i od netrpeljivosti, ali ih na žalost nema dovoljno. Danas su se te biljke prorijedile ili nestale. Matvejević ih naziva biljnom siročadi6. Nižući rubna mjesta gdje ih je našao, ponovno dolazi do velikih tema: slikarstva, graditeljstva, glazbe i književnosti. Stoga biljke uz pluralni identitet asociraju i na umjetnost: Zatekoh stručak bunike na Campu della Guerra, a cimbalariju uz lavlju glavu maskarona na Mostu Canonica. Uz Fondamenta Nuova, u staroj jezuitskoj crkvi u kojoj je i danas Tizianovo »Mučeništvo Svetoga Lovre« i Tintorettovo »Gospino Uznesenje«, na vanjskoj strani zidova, u vlažnu dnu, izbijaju vlati morskoga pelina. Slična se biljna siročad zadržala i na groblju San Michele, »otoku mrtvih« do kojeg se, kao u antičkom mitu, dolazi lađom, uz grobove onih koji su odavno zaboravljeni i koje nitko više ne održava. Nađoh ih i kraj ploča pod kojima počivaju Josif Brodski, s kojim sam provodio večeri daleko od Rusije, i Igor Stravinski koji do kasne noći blaži moje nesanice. (…) Biljke niču i na židovskome groblju, uz ruševine i vlažne zidove. Zapuštenost prirode i čovjekova stvorenoga svijeta otvara slobodu biljkama za koje nitko ne mari: I Arsenal je u neko doba nalik na groblje. Kad su iz dviju njegovih darsena svakodnevno izlazile »oble lađe« i »lađe duge«, galije, galeazze i galiuni, »cocche« i »caracche«, kažu da nije bilo mjesta ni za najmanju stabljiku – gazila su je snažna stopala, plijevile vješte ruke, trle brodske kobilice. Sad rastu buseni korova, među matunima, na bankinama, kraj zahrđalih bitvi i polomljenih lanaca. U venecijanskome slikarstvu biljke se javljaju kao sporedni, minijaturni motivi. Međutim, kao element slikarova zavičaja, one nisu beznačajne: Pošao sam do Velike škole Svetoga Rocca, zaštitnika okuženih, koju je oslikao Tintoretto. Na golemom platnu koje prikazuje Kristovo Pozitivan odnos prema korovu javlja se u romantizmu. Predstavljajući svoju sliku Child Haroldovo hodočašće, slikar Joseph Mallord William Turner citirao je Byronove stihove o ljepoti korova i propadanja te draži ruševina. raspeće vidi se, uz ostalo, kako iz zida izbija krhka maurka? Na podnožju križa, koje podižu konopci, ruke, ramena, iz kamena je izrasla biljka s neobičnim listićima, nalik na celidoniju. I na svjetlo-tamnoj Posljednjoj večeri, između dviju stuba uz koje se penje siv pas, niknula je također slična stabljika (…) I na Tiepolovoj »Kalvariji«, u crkvi Svetoga Alviža, Krist je pao pod križem na gomilu kamenja iz koje izbijaju jadni listići i vlati. Na slici, također Tiepolovoj, koja je dugo bila u crkvi Svete Agate kod benediktinki u Lendinari, kraj plavoga plašta svete mučenice savila se duga, tamnozelena, zidna travka. U Galerijama Akademije je Canalettov Capriccio con colonnato e cortile, u dvorištu, među pločama kojima je obloženo, niknuli su uz kolonadu čuperci divlje, bezimene lore. (…) Svojom trajnošću biljke povezuju sadašnjost s minulim stoljećima, jer bilo ih je i u doba znamenitih venecijanskih slikara. Rijetki su oni koji znaju imena gradskoga bilja.To se odražava i na rječnike, koji ih bilježe bez reda. Nešto se proglašava korovom samo zato što nikoga ne zanima, no i korov ima svoje ime i doprinosi vizualnom identitetu grada: „Od očiju prolaznika skrivaju ih stepenice i portali, balkoni, verande. A one nisu običan korov što zauzima prostor drugima. (…) Drukčija, pravednija povijest dat će možda i ovom biljnom proletarijatu značajnije mjesto. Bez njega bi slika svijeta – slika same Venecije – bila sigurno siromašnija“. Kao i neugledno bilje, jednako su zanemarene i zidne skulpture, podložne oštećenju zbog vremenskih neprilika. Od te naoko rubne pojedinosti Matvejević dolazi do kolonijalne eksploatacije istarskoga kamena.Spominje i nazive spomenika prema obliku koji imaju, a moguća je i veza tih imena s patarenima. Ritam stvara kontrastiranjem i nizanjem riječi: Takvo se »kamenje« stoljećima ugrađivalo u zidove i skidalo s njih prema želji ili potrebi, kupovalo se i prodavalo, krijumčarilo, krivotvorilo. Ističu se napose takozvane pàterre (vulgo: patare) i formelle. Prve su okrugle, druge uglate. (…) Rubovi su im ponekad zupčasti. Većina ih je isklesana od istarskoga kamena, tvrdog i otpornog, bijelog ili sivkastog. Neke su od mramora, dovoženog s egejskog otoka Naksosa, iz Pentilikosa kraj Atene ili s Parosa. Najviše ih je izliveno od obične sadre, pomiješane sa žbukom. U devetnaestom stoljeću, Cesare Augusto Levi, potomak Marana koji bijahu primljeni u Venecije bolje nego drugdje poslije izgona iz Španjolske, nije povezivao porijeklo patera s obrednim zdjelicama Grka i Rimljana, nego s manihejskim herezama – s patarenima u južnoj Evropi, bliskim bogumilima na Balkanu. Crkva i znanost nisu potvrdile takve pretpostavke, smatrale su ih heretičnima. Čak ni u Boerijevu rječniku mletačkoga idioma, godine 1829, nema te riječi. Zidna skulptura bila je necijenjena, stoga se njezina izrada prepuštala klesarima, zidarima, sinovima obrtnika i pomorcima u dokolici. Motivi su joj heraldički znakovi, ratnički štitovi, znakovi bratovština, bareljei i zavjetne ploče, medalje i medaljoni. Katalogiziranje motiva s kontrastima, sintaktičkim paralelizmima i paregmenonima7(medalje i medaljoni, zmije i zmajevi, bifore, trifore i polifore) uz informativnu ima i ornamentalnu vrijednost: Teško je razvrstati njezine motive: heraldički znaci i grbovi obitelji koje su ostavile traga u povijesti ili pak onih koje su posve zaboravljene, blazoni plemstva koje se pamti ili se odavno ugasilo, štitovi ratnika koji su pali na bojnom polju ili na pramcu galije, insignije zadužbina što su se raspale i bratovština koje su se razdružile, bareljei i zavjetne ploče, medalje i medaljoni. Nedaleko od tabernakula u kojem je kip Gospe predane molitvi, naići ćete na lik mlade Mlečanke, privlačne i razdragane. Izmjenjuju se antropomorfne i zoomorfne igure, zmije i zmajevi, znamenja uspjeha i vjere, znaci taštine i praznovjerja. Kraj bifora, trifora i raznih polifora, portala i loža, zateći će vas simboli moći ili prijetnje – dvoglavi orlovi, krvožedni grifoni, marcijanski lavovi. Ovih je posljednjih oduvijek bilo i još ih ima posvuda, od najsiromašnijih sestiera i staroga Lazareta do Duždeve palače i Bazilike Svetoga Marka. 7 Paregmenon je igura koja u istom stihu, rečenici ili odlomku povezuje riječi istoga korijena. Zidne skulpture vizualno su svjedočanstvo povijesnih razdoblja i kulture. Bizantski i latinski duh međusobno se ne isključuju, što je provodni idejni motiv Druge Venecije. Nižu se riječi kojima se označava trg, a bunari su ukras trga te su i sami ukrašeni. Jezične napomene imaju informativnu, ali i ornamentalnu funkciju u tekstu: Sva ta djela, premda su međusobno srodna, pripadaju raznim stilovima: romaničkome, gotičkome, venecijanskome stilu zvanom »gotico iorito«, ranom ili kasnom baroku, ponegdje su vidljivi kasnoantički umetci i dodaci, originali ili imitacije. Te ulične skulpture razlikuju se od spomenika povijesnim ličnostima i zaslužnim građanima kraj drevnih palača ili od kipova svetaca i prelata uz oltare. Svjetovni motivi češći su nego vjerski. Poganskih je više nego kršćanskih. Bizantski i latinski duh u ovom se gradu, rekosmo, ne isključuju. Trgove ovdje zovu poljanama – campi, campielli.(…) Glosar koji mi je dopao u ruke napominje da su samo dva kanala – Canal Grande i Canale della Giudecca – svaki drugi se obično naziva rio;rio terràje pak kanal zatrpan zemljom i pijeskom, pretvoren u kale. Na campiellima su bunari urešeni verama – na istočnoj jadranskoj obali to se ime daje zaručničkom ili vjenčanom prstenu. Ispod vera su opet štitovi, blazoni ili grbovi, ponovo amblemi, plodovi, grozdovi. Campielli bi bez takvih bunara izgledali pustim, napuštenim. (…) Među rijetkim ljudima koji su pisali o zidnim skulpturama ili ih slikali nalazi se i „našijenac“ i akvarelist Antonio Vucetich. Matvejević traga za zidnim skulpturama spomenutima u literaturi i nacrtanima na starim crtežima. Među ostalima, nalazi tri glave od istarskoga kamena, a i „dvije goleme ptice isklesane u grčkom mramoru s Naksosa“. Zatim iznosi povijesnu zanimljivost o venecijanskim lavovima, koji su također zidna skulptura. Napoleonova vojska pokušala ih je zabraniti, no njihovu simboliku gradskih zaštitnika dekret generala Victora Perrina iz 1797. nije uspio uništiti: „Lavovi svetoga Marka ostali su i dalje zaštitnici grada i njegovih posjeda, čuvari Jadrana – »Zaljeva Venecije« – i jamci premoći na njemu“. Uz lutajuće skulpture koje krase pročelja palača, postoje i one kojima su ukrašene i tijesne, siromašne ulice pučana. Takve skulpture pozivaju na skromnost i suprotnost su oholosti moći: „Ta arte povera upozorava nas da s poniznošću gledamo ono što nas nadvisuje. Umanjuje našu preuzetnost, blaži oholost“. Zidne skulpture i zidne biljke nerijetko su blizu jedne drugima, a uz njih su i udubine u kojima se skupljao milodar. Stoga se venecijanskoj moći i oholosti kao naličje suprotstavljaju poniznost i milosrđe. Na otočiću San Servolu, gdjeje nekada bila duševna bolnica, sačuvano je groblje pasa, koje je pokopala njihova gazdarica, došljakinja koja je živjela u palači Guggenheim. U toj je palači danas Muzej moderne umjetnosti, a na groblju pasa netko i danas ostavlja ruže i odnosi ih kada uvenu. Ova digresija potvrđuje da Druga Venecija naginje romantici kao ozračju nostalgije za prošlošću prostora. Naličje Venecije Matvejević otkriva u njezinim okultistima, spletkarima i varalicama, koji su se krili od nje same. Riječ je o konceptu mikropovijesti, koja u lokalnom i svakodnevnom nalazi odraz velike povijesti: Moć, prevlast i osvajanje, blago, trgovina i raskoš stvarali su pojednostavljenu sliku Venecije, suviše realistične i racionalne. (…) Malo tko zna za okultiste, spiritiste, poklonike bijele i crne magije u njezinu okrilju, u prošlosti i sadašnjosti. Oni su se krili od same Venecije. Ne smijemo zaboraviti ni velike spletkare, kockare, hohštaplere, okultiste, špekulante, varalice, trbuhozborce. I oni su zaslužni za blagostanje ako već ne i za ugled. Povijest im nije dala mjesto koje zaslužuju, prepustila ih je »maloj povijesti«. Slika kojom Matvejević podsjeća na nesigurnost pretpostavki o doseljenju stanovnika u Lagunu podsjeća i na nesigurna ishodišta velike povijesti. Povlačenje rijeka i nastanak otoka svjedoči o promjenjivosti Zemljine površine i nestalnosti svega što jest. Riječ je o aluziji na nepouzdanost povijesti, koja odavno nije sjećanje, nego recikliranje arhiva: Na ovim mjestima (ove redove pišem u Laguni, na otočiću San Giorgio in Alga), bijahu nekoć riječna korita, kojih su se ostaci i tragovi zadržali u kanalima. Rijeke su nanosile i raznosile zemlju, presijecale je ili spajale. Tko zna kakvi su sve tu bili razdori i pomirenja kopna i voda. Jesu li prvi stanovnici ovoga kraja doista došli odnekud s rijeka i prenijeli slike i navike iz svoje pradomovine, sa sjevera kraj Visle ili Baltičkoga mora? O tome postoje pretpostavke, sjećanja su iščeznula. A razni istraživači, kad se postavljaju takva pitanja, više proturječe jedan drugom nego što se dopunjuju. (…) Jadran se u prošlosti poimao mnogo šire. Ovo je važno zbog trećega dijela Druge Venecije, gdje se Venecija smješta među mediteranske gradove, koji se protežu na sjever Afrike i Bliski istok. Jadran spominje i evanđelje, a pod imenom Zaljeva Venecije priznavali su ga i turski osvajači: U vrijeme kad je sveti Pavao polazio na svoju ekumensku plovidbu iz Svete Zemlje u Vječni Grad, Adria se prostirala sve do Krete, Tunisa, Sicilije i Malte – tako ju je vidio sveti Luka u »Djelima apostola« (Lu. XXVII). Riječi Evanđelja namijenile su Jadranu velike razmjere. Uz njegovu istočnu obalu rodio se sveti Jeronim, u gradu Stridonu koji su srušili barbari tako da od njega nisu ostale ni ruševine. I da točno ne znamo ni gdje je bio. Rizično bi bilo ustvrditi da je želja prvih stanovnika Laguna slijedila Sveto pismo. Poznato je međutim da će se cijelo Jadransko more prozvati Zaljevom Venecije (Golfo di Venezia). Tako će ga zvati i prijatelji i neprijatelji. I turski kroničar Evli Kelebi (kojeg u Bosni zovu Evlija Čelebija), u svom putopisu Seyanhatnamesi, radije rabi naziv Venedik Korfezi nego perzijsku posuđenicu Korfez Dervasi. Preci Mlečana znali su da položaj na otočićima Lagune – „voda i more, blato i kalno tlo“ spašava Veneciju od osvajača. Smještajući je u kontekst njezine okolice, Matvejević je uspoređuje s ribarskim mjestom Chioggia. Tamo se nalaze male otočne pustinje i bilje doneseno iz Afrike – bilo vjetrovima bilo morskim strujama, a u blizini je i židovsko groblje, „odavno napušteno, zaraslo u trave i šikaru. Njegovoj su se »melankoliji ljepote« divili romantični pjesnici. I sad je melankolično, ali bez ljepote, u trnju“.Vjetrovi i more donose strane utjecaje, čemu svjedoči biljni svijet. Matvejević opisuje Chioggiu kao skromno ribarsko naselje, koje se u slavi nije moglo natjecati s Venecijom: Stekla je skromnu ribarsku slavu, više u sporu nego u skladu sama sa sobom i sa svojim susjedima. Njezini su zaštitnici San Felice i San Fortunato, čije relikvije dijeli s Vicenzom. Jedino što ni s kim ne dijeli, to je velika Svetkovina Ribe (Sagra del Pesce): svake godine potkraj srpnja ili početkom kolovoza, kad na kopnu, malo dalje, započinju žetve. U malom antikvarijatu Matvejević je našao rječnik s riječima za ribarski alat, što je potvrda koliko je Chioggia ribarstvom i brodogradnjom doprinijela veličini Venecije, no danas te riječi nitko ne zna, stoga pasivni leksik svjedoči odumiranju običaja: Memmo je opisao čak i sidro Renesanse i timun od Navare, naveo je mnoštvo alata i pomagala: curiaga, canagola, chissa, verna, becanela a due i becanella a tre, alzana, berlasso ili imberlasso. Pitao sam unaokolo što znače te riječi (…) Nitko mi nije umio odgovoriti. Većina ih nije zabilježena čak ni u simpatičnom venecijanskom rječniku Giuseppea Boerija. Po povratku iz Chioggie pijavica se obrušila na odvodne kanale, iz kojih je provalila prljava i smrdljiva voda: „Osjećao se miris utrobe grada. I to je Venecija, njezina druga strana“. U traganju za Venecijom iz prošlosti Matvejević pred suvremenom fotograijom daje prednost starim fotograijama jer nose patinu starine i ne mogu se ponoviti na nekadašnji način. Fotograija krajem 19. stoljeća ne bavi se usporedbom stvarnosti i slike. Fotograiranje je bilo razonoda, a ne umjetnost: Malo je tko krajem devetnaestoga stoljeća i početkom dvadesetoga imao fotografski aparat, još je manje onih koji su se umjeli njime služiti. Početnicima je bila strana vještina koja se izdaje za umijeće, iskustvo koje se bez valjana razloga proglašava umjetnošću. Nije ih mučila razlika između predodžbe o stvarnosti i stvarnosti same. Važnija im je bila Venecija, negoli slika Venecije. Fotograiranje im je bilo razonoda. Njihova se naivnost oslanjala na simpatiju, nisu poznavali teoriju. (…) Motivi starih fotograija povezani su s morem i parobrodima. Nekada je bilo više obiteljskih fotograija, svadba, svetkovina, života koji ne mari za povijest. Crkve i druge institucije dugo se nisu smjele fotograirati. Stare su fotograije imale ukrašene okvire, pa su ponekad bile nalik na davne zemljovide: Stari majstori od zanata, pri izradi fotograija, stavljaju na njihove rubove ukrase, vitice, cvjetiće ili srca. Ponekad dodaju, u okvirima, posebne scenograije i adrese, kao da žele oponašati »kartuše« drevnih zemljopisnih mapa. Pozadi, na bijelu i praznu prostoru, ispisivali bi se datumi, gdje je snimljeno i kad, tko je na slici i s kim, posvete, izjave ljubavi i odanosti, »didaskalije«. Važni primjerci nisu se lijepili u albume upravo zato da se ne izgubi sadržaj zapisa na poleđini. (…) Same fotograije brzo je zahvaćala patina, potamnjele bi i zamutile se, postajale smeđe ili crvenkaste, poprimale boje jantara, koralja, sepije, prešanih cvjetova što su ležali među njima. Kao posljednje branitelje Mletačke Republike Matvejević spominje Slavene, čiji su preci robovali na galijama. Ističe da su zbog pada Mletačke Republike žalovali i Slaveni na istočnome Jadranu, no o tome rijetko pišu i mletačke i hrvatske povjesnice: Taj se dio povijesti ne uklapa u nacionalnu povijest. I u burnim događajima 1848. godine bilo je sinova Šćavuna koji su ponovo izrazili spremnost da brane Republiku Manina i Šibenčanina Tommasea. (…)U sutonima Venecije nazire se i kraj Šćavuna, koji su bili spremni boriti se – kao što su to često činili Slaveni – za izgubljenu stvar. Matvejevićeve lirske vedute Venecije i esejistički katalozi njezinih motiva završavaju mišlju o padu Venecije. Provodni motiv sutona zadobiva simboliku pada nekoć moćne Mletačke Republike.Time je završila i epoha mletačke prevlasti na istočnoj obali Jadrana. Pomislimo li zašto baš na ovome mjestu završava lirsko i esejističko izlaganje o Veneciji, zaključit ćemo da je Matvejević tražio njezinu sliku iz vremena vojne i kulturne moći. Sve je manje ostataka starine, a sve više oštećenja današnjice. Slikarske velikane zamijenile su fotograije, povijesti Šćavuna više nema, a posjetitelji grada većinom su grupe, a ne pojedinci. Uz to, grad tone. Nestanak se bilježi i korovom na zidovima i prazninama u jeziku, jer s nestankom stvari gube se i riječi.Venecija i druga Venecija jesu ova današnja i ona povijesna. Za drugu nitko ne mari, ali njezini tragovi određuju današnju Veneciju, makar kao privid i mit: „Obje su u nama: Venecija i Serenissima, slika i privid, povijest i mit“. Drugi dio knjige pod naslovom „Vedute bezimenih“ posvećen je ilustracijama anonimnih bakropisa, karata, planova i veduta kao izvora nostalgije za nekadašnjom Venecijom. Razlikuju se po ikoničnosti i mediju izrade. Matvejević slijedi vedute i planove starih majstora te kartografske vodiče iz prošlih stoljeća, pa u modernoj Veneciji traži preživjela mjesta sjećanja i uči je gledati onako kako su je drugi gledali kroz minula stoljeća. Ilustracije imaju i estetsku dimenziju kao posveta anonimnim autorima, čije su zasluge značajne na razini opće povijesti i kulture. Matvejević vodi dijalog s literarnim i drugim tekstovima o Veneciji. To priznanje putopisnu prozu pretvara u ikciju. Na temelju tekstova autor traži tragove prošlosti u prostoru današnje Venecije. Slika grada koja se stvarala kroz stoljeća važnija mu je od moderne slike. HanaWirth- Nesher upućuje da je tekstualno oblikovan grad palimpsest svih svojih prethodnih prikazivanja u umjetnosti, religiji, politici i kulturi, stoga se ni Matvejević ne može zadržati na lirskim vedutama, pa u esejističkim dijelovima raspravlja o pročitanim izvorima. Venecija se u vodenome okružju morala boriti za svoje tlo. Zato su Mlečani rano počeli sastavljati karte, što im je pomoglo i u obrani od osvajača te u vlastitim osvajanjima. U stvaranju karata okupili su se stručnjaci raznih proila: geograi, crtači, tiskari, bakropisci, pa i trgovci. Mnogima su imena nepoznata. Među kartograima bilo je i Slavena, čija su imena sačuvana u arhivima (Natale Bonifacio / Božo Bonifačić i Martino Rota / Martin Kolunić iz Dalmacije). Revizijom povijesnoga pamćenja odaje se priznanje anonimnim umjetnicima koji su stvarali vedute pod imenom velikih majstora kao suradnici koji su umjesto njih obilazili teren.Matvejević ističe da apstraktna forma karte utječe na njezin sadržaj. Prenijeti činjenice o prostoru znači nacrtati ga i tako ispričati priču, pri čemu se ne može izbjeći subjektivna vizija: „Ponekad je nužno odreći se vrijednosnih sudova onoliko koliko to nalaže sama apstrakcija karte. Pomiriti gledišta mjernika, graditelja, katastarskog službenika i običnoga crtača: geometriju i utopiju, topograiju i naraciju, urbanizam i imaginarij“. Matvejević odriče punu istinitost kartograiji, jer su gledišta alternativna: „Izmišljene panorame moraju se uskladiti sa stvarnima, inače je sav posao uzaludan. Gledati izbliže ili s udaljenosti, jednom jedno drugi put drugo – to su alternative, neizbježne i izazovne“. U autoreferencijalnome osvrtu na vlastito pisanje o Veneciji ističe da ju je prikazao posredstvom njezinih rubnosti, pa su s time u skladu i ilustracije anonimnih autora. Njihovo izvlačenje na površinu korektiv je povijesnoga pamćenja: Možda sve to nije dovoljno da pojasnim zašto sam odlučio da, nakon »zidne lore« i »formella« utisnutih u zidove, rđe i patine, izaberem ove anonimne radove: vedute bezimenih. Sve ilustracije u ovoj knjizi pripadaju njima. Ostavili su nam ih njihovi autori bez svojih potpisa. Slavu su prepustili drugima. Tolika skromnost obvezuje. S razotkrivanjem naturaliziranosti istinâ moći diskurzivni prostor otvara se drukčijim pristupima. Povijesnu istinu postmodernizam opisuje kao fragmentarne konstrukcije proizvedene iz perspektive sadašnjosti, a prostor ne smatra preživjelim ostatkom idealiziranoga povijesnoga vremena, nego krajolikom u kojemu supostoje različite povijesti. Do izražaja dolaze življeno iskustvo i lokalne posebnosti. Postmoderno dovođenje prostora u središte interesa mijenja i središte geografskih istraživanja: preispituju se karte i način njihove izrade, a kulturna područja i regije smatraju se proizvodom autoritativne prezentacije. APOSTROFIRANJE MEDITERANSKIH GRADOVA U MANIRI BIBLIJSKOGA STILA Venecija je dio raznolike mediteranske kulturne cjeline, s kojom dijeli probleme opstanka. U tekstu „Mediteran – na pragu novoga tisućljeća“, napisanom 2008., Matvejević ističe današnje crno naličje Mediterana: Pred prizorima mora ushiti su sve više prigodni. Sutoni su se na raznim stranama nadvili nad obzorom, »krepuskolarizmi« su ovladali pjesništvom. Nespokojstvo se uvuklo u povijest – u samo shvaćanje povijesti. Dijagonala Sjever-Jug postala je problematičnom u politici. Mediteran izostaje u izvješćima koja bilježe pothvate epohe i svijeta. Prisutan je u kronikama terorizma i nasilja. Zaostao je na raznim stranama, na nekima i dalje – sve više – zaostaje. Jedno je od ključnih obilježja mediteranskoga mentaliteta kašnjenje za suvremenošću i oslanjanje na mit: „Domovina mita rađala je mitologije. Baštinica historije trpjela je od historicizma. Postojbina tragedije teško je odolijevala tragičnim iskušenjima s kojima se suočila. Kolijevka mudrosti nije imala povjerenja u vlastite mudrace, koje je nerijetko odbacivala ili ponižavala. Staro središte svijeta gajilo je nepovjerenje prema Novome svijetu“. Mediteran propada i njegovo se značenje svodi na ulogu u prošlosti, dok mu je „potrebna sadašnjost i budućnost“. Mediteranske su kulture nacionalno, religijski i povijesno raznolike, no povezuje ih zajedničko more, no njegova nadahnuća „prati misao izgona“. Govoreći o Jadranu kao dijelu Mediterana, Matvejević ga naziva unutarnjim morem, koje trpi zbog ekološke štete: zagađene obale, nagrđena okoliša zbog nezakonite gradnje, migracija iz zaleđa i zbog potkupljivosti. Mediteran u pozitivnome smislu postaje uobrazilja i takve riječi o njemu gube na vrijednosti jer nisu utemeljene u današnjoj stvarnosti: Obrasci retorike, dijalektike, politike, nastali na Mediteranu, dugo su služili i potrošili se. Odnosi središta i periferije, bliskosti i daljine, simetrije i asimetrije poprimali su ponekad protuslovna značenja. (…) Sudionici u predstavi šapću iza kulisa: »Postoji li Mediteran izvan naše uobrazilje?« On nije isti u stvarnosti i u uobrazilji – to može ponekad biti prednost, ali je najčešće nedostatak. (…) (…) Na Balkanskom poluotoku rođena je antička tragedija. Na Bliskom istoku nastale su zavjetne knjige triju vjera u jednoga Boga. Rat koji plamti već desetljećima u Svetoj Zemlji ne može se sam od sebe ugasiti. Pokazalo se još jednom kako Mediteran nije u stanju, bez suradnje s drugima, osigurati vlastito postojanje. U uvodu u treći, završni dio knjige pod naslovom „Sjene gradova na moru“ autor najavljuje smještanje Venecije među druge mediteranske gradove, od kojih su mnogi drevniji od nje. Kao dio Mediterana, ona je prožeta i istočnim utjecajima. Ovaj je zapis Matvejević završio u Muranu 2001., a pisan je u Veneciji od 1995. do 1996. Biblijskim tonom apostrofâ9autor se u obliku tužaljke obraća drevnim gradovima kako bi im rekao da više nisu što su bili ili se obraća gradovima kojih više nema. Tek rijetkima ne odriče slavu. Metafora sjene grada otkriva njegovo današnje stanje. Sjena je odraz slave – nekadašnje ili još uvijek aktualne. Gradovi kojima slava nije potamnjela jesu Rim, Venecija, Marseille i Barcelona: „Rime, sjena ti je ravna slavi tvojoj. Plamtjele su i gasnule jedna uz drugu. Nisi nalazio boljih premaca od njih, niti ih je bilo. Ostao si s njima gdje si bio i gdje ćeš biti do kraja. Slavan i zasjenjen“. Obraćajući se Veneciji, autor spominje sjeme Istoka koje ona nosi u sebi, što je aluzija na njezine slavenske podanike, izostanak sukoba s Turcima i podrijetlo njezina sveca zaštitnika: „Venecijo, sjene su čuvale tvoja blaga najveća. Rasle su i čeznule uz palače, crkve, arsenal. Bijahu ti 9 Apostrofa podrazumijeva obraćanje govornika odsutnim stvarima, pojavama, božanstvima ili pokojnicima. Time se prelazi granica između živoga i neživoga svijeta. Ova se igura javlja već u antici, i to kao uvodna formula klasičnoga epa, tradicionalnih psalama, ode ili elegije, zatim u srednjem vijeku kao dio propovijedi, u klasicističkoj tragediji i u uvjeravanju čitatelja u romanu 18. stoljeća (HRENC). najodanije. Štitile su te od žudnje tvoje, branile od zavisti svijeta. U tebi je sjeme istoka. Ljubavnici su te pohodili. Sveti Marko nije hodočastio u Rim“. Zatim spominje gradove luke: Marseille s lukom većom od njega samoga, Barcelonu izloženu utjecajima zaleđa i mora, Genovu osamljenu nakon borbe s protivnicima, Dubrovnik slavan po odolijevanju Turcima, ali i ranjen potresima i rušenjem Dubrovačke Republike, Sevillu slavnu po pomorcima i Kolumbovu grobu, Istanbul kao granično mjesto ratovanja i Siracusu kao arhitektonsko nalazište na listi UNESCO-a. Slijede gradovi čija je slava potamnjela. Atena je ostala bez mudraca, sjena slave Napulja javlja se u svetkovinama, a Bejrut se mora oporaviti od osvajača (tuđih sjena). Sjene antičkih gradova Sidona i Tirakriju se u olupinama, trajnijima od njih samih. Gradovi uz Jadransko, Sredozemno ili Crno more spominju se zbog svojih luka. Razaranje Aleksandrije, Kartage i Leptis Magne podsjetnik je da povijest Mediterana nikada nije bila mirna: Alexandriju su opsjedali barbari u navratima. (…) Nakon što su spalili papire, razbacali su pepeo. Sjene slova koje su se sačuvale ne daju se više pročitati. (…) Kartago, bila si prkosna. Osvetili su ti se pobjednici. Potomstvo nije dočekalo punske korablje na tuniškoj obali. U zaljevima Velike i Male Sirte još se zibaju sjene feničkih jarbola, bez jedara. Leptis Magna razorena je kraj pustinje. Sušna je rijeka Lebda zatrpala luku pijeskom. Amiteatron je i sad tamo gdje bijaše. Sjene iz gledališta motre davnu priredbu. Kakav je to bio grad i koliki je mogao biti? Na koncu Matvejević Europu određuje kao bitno mediteransku i svijet za sebe, koji ne treba potvrdu u okviru drugih svjetova (sjena): „Evropo, ne traži sebe u sjeni svijeta. Ti si svijet. Ne zaboravi more koje te zibalo, Mediteran“. : POKUŠAJ OČUVANJA VENECIJE U JEZIKU Matvejevićeve su vedute Venecije kinetičke, a njihova zvukovna obilježja stvaraju se stilskim igurama, glagolima kretanja, sintaktičkim paralelizmima, asonancama, aliteracijama i paronomazijama. Dramatičnost propadanja grada naglašava se kontrastima, sinonimnim izrazima, rubnim motivima i isticanjem gubitka riječi u suvremenim rječnicima kada određeno semantičko polje iščezne iz životne prakse. Lirsko izražavanje proklizava u esejističko po načelu asocijacija. Matvejević uspostavlja kataloge motiva koji se ne odnose samo na prirodne elemente nego i na njihovo nazivlje. Time priziva drevno shvaćanje jezika kao nominacije, što znači da su imena slična stvarima kojima se pridaju. S nestankom stvari nestaje i ime, pa tako jezik prati mijene u ljudskome svijetu kao sastavni dio prirode. Ilustracije bakropisa, duboreza i veduta anonimnih autora kao korekcija povijesnoga pamćenja, perspektiva koja periferiju postavlja u prvi plan i preko nje stiže do središta postmoderna su obilježja decentriranja središta10. U takvu rasporedu priroda i znaci propadanja postaju važniji od gradskoga središta i njegovih građevina. Matvejevićeva je perspektiva slična romantičarskoj kao ozračje nostalgije za jednim prošlim svijetom, koji se danas može oblikovati samo u jeziku. S ozračjem nostalgije sukladan je biblijski stil na kraju Druge Venecije, sličan tužaljci nad Jeruzalemom. Njime se Mediteran ističe kao trajno nemirno područje. Slućena propast Venecije postavlja se tako u kontekst opstanka cijeloga Mediterana. 10 U poglavlju knjige A Poetic of Postmodernism naslovljenom „Decentring the postmodern: the ex-centric“ autorica objašnjava kako postmoderne teorije propituju opravdanost dominacije ustaljenih humanističkih kategorija kao što su autonomija, transcendencija, izvjesnost, autoritet, jedinstvo, totalizacija, sustav, univerzalizacija, središte, kontinuitet, teleologija, zatvorenost, hijerarhija, homogenost, jedinstvenost i ishodište...

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: SLIKA HERCEGOVINE U BOSANSKOHERCEGOVAČKIM PUTOPISIMA
PODNASLOV: N/A
STRANA: 585-610
AUTOR(I): Ena Begović-Sokolija

Opće je mjesto književne historiograije da se putopis smatra hijerarhijski nižom književnom vrstom, rubnim književnim žanrom. To nipošto ne znači da je znanstveno bavljenje njime manje važno niti da su putopisni tekstovi književnoumjetnički manje vrijedni. Ovaj tekst pokušaj je dokaza te teze. Mnoštvo je deinicija putopisa, a zbog preciznosti i jezgrovitosti navodim onu Deana Dude : “Putopis je književna vrsta tematski oblikovana vjerodostojnim putovanjem subjekta diskurza (putopisca) koji pripovijeda zgode na putu, opisuje prostore kojima putuje i mjesta na kojima boravi, iznosi svoja zapažanja o ljudima koje na putu susreće, o njihovim običajima i načinu života te počesto o kulturnim i umjetničkim znamenitostima krajeva u kojima se zatječe.” Putopis se stoga ubraja u oblast neikcionalne pripovjedne proze i važno ga je razlikovati od ikcionalnih tekstova koji tematiziraju putovanje. Zapravo, putopis, uz dnevnike, memoare, biograiju i autobiograiju, možemo smatrati “žanrom svjedočenja”. Također, putopis upija u sebe različite stilove i žanrove, uobličava i izmjenjuje veliki broj imaginativnih susreta te sadrži potencijal za međudjelovanje sa širokim opsegom historijskih perioda, disciplina i perspektiva. Pritom na putovanja uvijek odlazimo s vlastitim predmnijevanjima, predodžbama o onome što nas očekuje. Po povratku predodžbe bivaju potvrđene ili iznevjerene dok “zapisi s putovanja igraju važnu ulogu u konstruiranju Drugoga”. Dakle, “putopisi nisu prikazi već svojevrsni katalizatori putovanja. Kao takvi, oni su povlašćena vrsta tekstova za razumevanje ‘pisanja drugog’ ili ‘pisanja o drugom’.” Potrebno je razlikovati ono što proizlazi iz osobnog zapažanja putnika i onog što proizlazi iz kulturne mode. Putopisac je tvorac priče, povlašteni predmet priče, organizator priče i vlastiti redatelj. Ali, kako podsjeća Pageaux, strane zemlje vidimo samo uz pomoć alata koji smo ponijeli u svojoj (kulturnoj) prtljazi. Premda su putopisi važan komparatistički izvor, naročito u kontekstu teme rada, oni su i zanimljiv književnopovijesni problem. “Od putnika znanstvenika preko putnika historiografa do putnika književnika, cjelokupna putnička literatura nije tek puka komparatistička građa i dokument o slici jedne kulture u očima druge, već je na različite načine i u različitoj mjeri poprimila obilježja književne komunikacije.” Za putopisne predodžbe, kao ni za predodžbe uopće, istinitost nije uvjet niti mjerilo njihovog postojanja. Teoretičari kulturne geograije tvrde da geografsko (a očito i kulturno) znanje proizvodi isključivo putnik, “onaj čije oči pasivno gledaju i posjeduju”. Edward Said ide još dalje tvrdeći da su upravo putopisne priče stvarale kolonije i osiguravale etnocentrično gledište. Komparatist istražuje, između ostaloga, ulogu putnika, ali budući da je u analiziranim putopisima deseterice bosanskohercegovačkih autora riječ o slici iznutra – nema diskursa o civilizacijskoj misiji, premda struktura putopisa i dalje ovisi o speciičnom društveno-povijesnom kontekstu. Ovdje, dakle, nije riječ o putopisnom susretu sa stranim kao nepoznatim, nego s vlastitim kao nedovoljno poznatim ili s povratkom vlastitom izvorištu.Pritom kao svojevrsna legitimacija putnika mogu poslužiti podaci o njihovom porijeklu: Travničanin Ivo Andrić, Banjalučani Jan Beran i Ivan Frano Jukić te Hercegovci Grgo Martić, Hamza Humo, Zuko Džumhur, Alija Isaković, Ibrahim Kajan, Rusmir Mahmutćehajić i Adnan Žetica. Kako se pri analizi koja slijedi ne bi zapalo u analitički ćorsokak, potrebno je najprije smjestiti autora u bosanskohercegovački kontekst i odrediti mu književnopovijesno vrijeme, te se zadržati na svakom pojedinačnom putopisnom tekstu, imajući na umu upravo njegov žanr (putopis) i tematski prostor (Hercegovinu). Stoga nije nevažno da u 19. stoljeću postoji izvjestan romantičarski putopisni repertoar i da je riječ o složenoj književnoj, kulturnoj, nerijetko i političkoj pozadini putovanja. Kod analiziranih dvadesetostoljetnih autora, pak, faktograija, povijest, geograija, etnologija prepuštaju mjesto ličnom doživljaju, esejiziranju, promišljanju o svevremenosti i bezvremenosti. Zajedničko im je to što u svim tekstovima u prvi plan izbija jedinstvo čovjeka i prirode, povijesti i krajolika, a opisi prirode često su najliterarniji dijelovi putopisa. Mostar, Počitelj, Stolac, Blagaj, Buna, Radimlja i Velež nadaju se kao glavne postaje hercegovačkog itinerarija. Imajući na umu podjelu putopisa prema unaprijed zadanoj ulozi na općekulturnu (turističku, izvještajnu, znanstvenu) i umjetničku (književnu), Jukićeve i Martićeve putopise mogli bismo svrstati u prvu kategoriju, a putopisne tekstove ostalih autora u drugu kategoriju, pri čemu se pjesnička zbirka Adnana Žetice odupire ovoj klasiikaciji. Budući da je odnos putopisa prema stvarnosti promjenjiv, kako upozorava Gvozden, svi putopisi podliježu diskursu vjernosti, a ne istinitosti. Pritom ne postoji neutralna, objektivna forma putopisa. “Putopis ne predstavlja samo književni tekst, već i mehanizam koji učinkovito konstruira Drugog.” Ali i airmira vlastito! Primjerice, Jukićevi i Martićevi putopisi, uz njihove historijsko- etnografske radove, memoare i pisma, pomažu, između ostaloga, rekonstruirati genezu procesa airmacije etničkog / nacionalnog i kulturnog identiteta bosanskohercegovačkih Hrvata sredinom 19. stoljeća u Bosni. Premda svaki od deset putopisaca putuje s vlastitim “intelektualnim prtljagom” i premda možemo pratiti promjenu svrhe putovanja i promjenu narativnih tehnika, svi analizirani tekstovi umrežavaju se u putopisni narativ o Hercegovini. Iako u Predgovoru Antologije bošnjačkog putopisa XX vijeka Rizvanbegović navodi da se prvim poznatim putopisom u Bosni može smatrati opis putovanja iz Duvna na hadž 1615. godine Hadži-Jusufa Livnjaka, za temu ovog rada važan nam je prvi putopis bosanskohercegovačkog autora koji tematizira Hercegovinu, a to je Jukićev. Na ishodištu Isakovićevog izbora bosanskohercegovačkog putopisa stoji upravo Ivan Frano Jukić, “naš prvi putopisac, memoarista i biograf ”, koji ujedno ima ulogu utemeljitelja svjetovne književnosti među Hrvatima u Bosni i Hercegovini. Naime, tradiciju vezanosti književnosti za crkvu (za crkvene teme i crkvene potrebe, kakvi su, primjerice, ljetopisi) Jukić prekida svojim putopisima, ali i historijsko- etnografskim i beletrističkim uradcima. Ivana Franu Jukića i njegov “zemljopisno-povijesni rad”, odnosno Jukića kao putopisca, najbolje deinira rečenica iz Predgovora Zemljopisu i poviestnici Bosne u kojoj se žali da je predmet njegove obrade zapušten: “Ovomu se nije čuditi: inostranci, koji su po Bosni putovali, što neznajući jezika i običajah ovdašnjih, što pak zazirajući od straha turskoga, koji svakog inostranca doskoro za uhodu deržaše, i ono terkimice što su vidieli, nisu znali opisati. Bošnjaci pak, koji su mogli, nisu marili, njima je milie znati zemljopis od nove Holandie i Kanade, nego od svoje otačbine.” No, kako tvrdi Jukić u jednom od svojih putopisa: “Među narodom živiti, njegove običaje, narav, ćud, predrasude i t.d. ne znati, uprav znači: u vlastitoj otačbini tuđinom biti.” Opozitni parovi “svoj” i “tuđi” kod Jukića su itekako naglašeni. Navod je u vezi i s Jukićevim prosvjetnim radom prožetim ilirskim idejama. Naime, osim što su plodan žanr za imagološka istraživanja, putopisi su pogodni i za “kartiranje”, zapravo kartiranje distribucije kulturnih značajki, što je opet ključno za projekt nacionalnog ujedinjenja sredinom 19. stoljeća u Evropi. U vezi s tim povjesničar kartograije Brian Harley, oslanjajući se na kritičke teorije autora poput Michela Foucaulta, utvrdio je da postoji strukturna povezanost kartograije i moći. “Kartograi su odavno bili svjesni mogućnosti što ih vizualni autoritet kartografskih prikaza pruža za oblikovanje onoga što se uzima kao istina.” Harley dalje zaključuje: sve su karte kulturni artefakti i kao oruđe uključene su u ideološka sredstva moći i znanja. U prilog tome govori, između ostaloga, onovremeni Mažuranićev Pogled u Bosnu, kao pogled “odozgo”. S druge strane, Jukićeva perspektiva je obrnuta, jer i kad putuje u Carigrad, putuje kao potčinjeni, sužanj. Njegovo “kartiranje” nastaje kao rezultat moći za znanjem – o sebi i svojoj zemlji, običajima i ljudima, a nije rezultat političke (nad)moći. Doduše, na svakom putovanju prisutna je izvjesna subjektivizacija putnika, a objektivizacija mjesta i ljudi koje susreće. Pogledajmo kako to izgleda na primjeru Jukićeve putopisne građe. “Smrad Drugoga”, koji zapravo predstavlja društvenu nečist i otpad društva iako je politički superiorniji, nužno se nameće pri imagološkoj analizi teksta. Tokom “Putovanja iz Dubrovnika preko Hercegovine u Fojnicu” 1840. godine Jukić opisuje konak u jednom turskom hanu, u hercegovačkom selu Uskoplje, koji se od pojate razlikuje samo po tome što se u njemu vatra loži: “iznutra uši, a s dvora dim bijahu moji mučitelji. Jadnom čovjeku pada na um hrišćanska urednost i nemarnost turska!” Prelazak Huma i ulazak u plodno Popovo polje opisuje gotovo arkadijski: “Sada mi se učini da u drugu zemlju uljegosmo. Ugledaše se glavice, šumom, livadama, vinogradima i selima iskićene; s jedne strane ptice, s druge čobančad putniku pripijevaju; prošao si kroz pustinje arapske, došao si u zemlju Hananejsku!” Stolac, na putopiščevu veliku žalost, ne stigoše posjetiti, ali o Blagaju i Mostaru daje detaljne geografske i etnografske podatke, opisavši i Stari most. Opis putovanja kroz Hercegovinu završava riječima kiridžije Šimuna o turskom zulumu zapamćenom u legendama: “U stari neki zeman bijaše veliki zulum; Turci dođu u ovdašnja sela, pa počnu ispitivati, ima li još šta na šta bi porez nametnuli, a baba će ti iz luga reći: Ima – na Veleži magla leži, na što Turci rasrde se i na maglu velešku porez nametnu, koga plaćaju i dan današnji!” Još jedno hercegovačko narodno vjerovanje, znakovito za predodžbu o drugome, zapisao je Jukić u “Putovanju po Bosni godine 1845”: “U cijeloj ovoj nahiji ramskoj nema nijednoga rišćanina. Smiješno je što se uopšte vjeruje ovdje da u svoj Rami ne može živiti rišćanin; dok se koji naseli, govore, odmah se osvraba (ošuga), a to je nad njima prokletstvo još od starih vremena, što su nekada samostan i crkvu kršćansku zapalili i porobili. To vjeruju i Turci i kršćani, niti im se može iz glave izbiti.” U zaključku možemo se saglasiti s Beljan : “Jukić- putopisac prema prostoru se odnosi kao znanstvenik, opisi su mu minuciozni i praktične naravi. I premda kao pripovjedač opstoji na razini ispripovijedanog svijeta, postupa kao netko tko motri ‘izvana’, nepristrano i objektivno, preuzima habitus znanstvenika. Ali i takav je pogled samo drukčiji vid subjektivnosti: Jukić također odabire građu, vrši svojevrsnu režiju stvarnosti, uzima ono što smatra vrijednim uključivanja u putopis, a izbacuje ono što drži nepotrebnim – u skladu sa svojim viđenjem uloge i cilja putopisa.” Martićeva slika Hercegovine dodatno je pounutrena jer je rođen u Rastovači kraj Posušja. Višestruko su zanimljiva dva Martićeva stihovana putopisa, koje Midhat Begić naziva pjesničkim putopisima, a za “Putovanje u Dubrovnik iz Kreševa god. 1882.” zaključuje da su do izražaja došli: pjesnikova “širina duha prema svojim ljudima bez obzira na zakon”, “humanizam proistekao iz osjećanja da se naše ljudsko šarenilo obogaćuje svekolikim razlikama, pa makar to bila i razlika među vjerama i narodnostima”, te da se “ovim malim uzor-djelom (...) može podičiti Bosna i Hercegovina XIX vijeka”. Martićev pjesnički putopis u uskoj je vezi s narodnom usmenom književnošću i tematikom i formom epskog deseterca. Naime, 1882. godine, pod novom, kršćanskom upravom, pjesnik nema potrebu predočavati religijskog Drugog kao Neprijateljskog Drugog, jer njime više nije ugrožen – politički, egzistencijalno, identitarno. Turci više ne pokrivaju aksiološke kategorije Zulumćara, Osvajača, Snažnog Ratnika, Nepravednog Suca, Barbarina unutar diskursivne prakse, jer im sada ni objektivna stvarnost ne omogućava takve uloge. No, zanimljivo je da ih ni kroz prošlosti Martić više ne doživljava takvima. Nasuprot “kivne ruke barbarstva (koja je) stlačila i sharala, štogođer bijaše dobra i lijepa” po Bosni, putopisac sada hvali neimarstvo osmanskog perioda. Tako i tursku zadužbinu u Konjicu – džamiju i most na Neretvi, i onoga koji ih je dao sagraditi: “Pa mu fala i od mene bila, / Nigda mosta rijeka ne odnijela” ; ili Turke uopće što su dali graditi ceste uz Hercegovinu, iako ih je zbog toga u nekim svojim ranijim djelima psovao; ili pravoslavnu crkvu i džamiju u Mostaru. Također, iako su religijski Drugi, sada Martić tvrdi da su kršćani i turci narodnosno isti, jer su im, između ostaloga, i običaji isti: “Otkad su se raskrstili Turci / (...) / Ako makli vjerovanje ljudi, / Nisu makli starine domaće, / Još čuvaju obraz i poštenje”, pa su jedinstveni i u poslovima: “Nit’ zamjerke biva u Turaka, / Kad’ je u njih moba od kršćana, / Što će sjesti momak uz djevojku / I što li se pošalit’ među se.” U epskoj pjesmi, što je Martić sluša i prenosi, kaurin i Turčin zakleli su se bratskim vjerovanjem da se neće izdati dovijeka; kada je Turčin oženio vlahinju djevojku, a kaurin poturkinju bijelu, “Ni svatovi pobre ne izdali, / Za vlahinju izginuli Turci, / A kauri za Turkinju mladu”. Martić zaključuje da bi svako hvalio pjesmu “gdje se vjera slavi bratimljenja”. Kad se na putovanju naišlo na stećke, putopisac podsjeća da ni u smrti razlike nisu važne niti ono što je na kamenu uklesano: “Križ križana, a krst krstu rjesi, / Gdje kom’ pali u zemljicu lijesi / A ona jih kori nekajane, / Što se jadni u životu ruže, / Kad’ se mrtvi tudje lijepo druže.” S druge strane, u epu Osvetnici Martić veliča bratimljenje samo među slavenskim kršćanskim narodima! Stoga dolazimo do zaključka da je u Martićevim putopisima, za razliku od epskog koda Osvetnika, manje negativna slika Drugoga – putopisac ne poziva na osvetu kao epski pjesnik, nego na bratimljenje i “svetu ljubav”. Primjerice: “Tri su brata u Trebinju gradu, / Al’ se oni među se ne znadu, / Kakono je valjalo 2 Neobično je to što Martić navodi da se ne zna ko je zidao mosta mostarskoga, pa se povodi za onim što pjesma kaže: nisu ni rimljani ni turci nego “Rade Neimare”, koji je bio “sužanj u sužanjstvu”, ali se ne zna da li za vlaškoga ili za turskoga vijeka. odavna, / Došlo vrijeme da se upoznaju, / I da haju za ljubav domaću, / Rad’ toga se učitelji daju, / Neka ljubav razavrže sveta, / Što je mrazba uvriježila kleta.” A tim “učiteljima” možemo smatrati i autore poput Martića. Kada imamo na umu politički i kulturni kontekst u kojem svoje putopise bilježe ova dvojica bosanskih franjevaca – Bosna pod Osmanlijama pa potom pod austrougarskom vlašću, a u Hrvatskoj, za koju su se idejno vezivali, pojava ilirizma i njegovo gašenje te Bachov apsolutizam (neoapsolutizam), postaje očito da im je u književnom radu bila važnija društvena zadaća od književnoumjetničkih razloga. “Čak i interpretacija književnih tekstova u užem smislu mora uzeti u obzir tekstne iskaze o društvenim i političkim odnosima”, preporučuje Syndram, a kamoli književnih tekstova u širem smislu, kakvi su analizirani putopisi, dodajmo. I premda Gvozden upozorava da su putovanje, putopis i politika u ranijim razdobljima bili nerazdvojni, izražava (opravdanu) sumnju da su se oni kasnije ikad sasvim oštro razdvojili. A s obzirom na to da ni Jukić ni Martić svoje putopise nisu pisali s namjerom da budu etnografski, nego da “rod uzdižu”, tj. da potiču kulturnu emancipaciju i nacionalno osvješćivanje, nakon imagološke analize bosanskohercegovačkih putopisa 19. stoljeća koji opisuju prostor Hercegovine možemo zaključiti da su oni obilježeni airmacijom nacionalnih vrijednosti. Zajedničko obilježje bosanskohercegovačkih putopisnih tekstova 20. i 21. stoljeća koje ćemo analizirati u nastavku jeste prevladavanje prostorno-vremenske sadašnjosti u nekom obliku vezanosti za prošlost, a kao reakcija na kompleksnost i neuređenost svijeta. Ili, kako tvrdi Brešić : “Putopisac je prvo umjetnik riječi koji se u pisanju – osim jezika – oslanja podjednako i na stvarnost i na maštu. Za njega je istinito ne samo ono što vidi već i ono što doživljava.” Navedeno posvjedočuje i Beran u svojim “putopisnim prisjećanjima” zapisavši: “Više osjećam no što znam.” U oblicima takvog putopisnog pripovijedanja prepoznajemo ono što je Gvozden deinirao pasatističkim modelom pišući o srpskim modernističkim putopisima, a prepoznaje se u pripovijedanju o nasljeđu vizualnih umjetnosti (arhitekture, slikarstva...) ili u divljenju ruševinama kao povlaštenim mjestima u zatečenom krajoliku. Osim putopisa u tradicionalnom razumijevanju pojma, u nastavku će biti riječi i o putopisnim razglednicama3 (poput Huminog teksta o Mostaru) i o putopisnim esejima, u kojima do izražaja dolazi subjekt putopisnog diskursa, koji počesto isklizne u esejistički diskurs. Takvi su Andrićevi, Kajanovi ili Mahmutćehajićevi eseji, u kojima je riječ o unutarnjem putovanju putovima vlastitog intelekta, a Počitelj za Andrića, Blagaj i Mostar za Kajana, odnosno Radimlja za Mahmutćehajića samo su povodi za ta promišljanja. Tako Ivo Andrić za Počitelj veli da je “vazda budna brana, sačinjena od kamena i živih ljudi” Ili: “Ovo je retko i dragoceno mesto. Ovde se može zamisliti vreme i odnosi ljudski u njemu.” On to i čini suočen s kamenom, i to ljudskom rukom obrađenim kamenom, koji je služio ljudima u vjernoj službi, sve dok nije nestalo svrhe kojoj je namijenjen i ljudi kojima je služio – promišlja, dakle, o ljudskoj prolaznosti i vječnosti, a što je, zapravo, Andrićevim riječima rečeno, “vječito talasanje ljudskog mora na tvrdoj i neprolaznoj zemlji”. Na koncu, sa skepsom i sumnjom modernog čovjeka završava poetski zapis o Počitelju: “Zaboravićemo nauk i poruku kamena u ruševinama, i ništa na svetu neće moći da nam ih potpuno oživi u sećanju. Ništa. Ni ovi redovi koje beležim na tom kamenu, u podnevni čas.” Upravo je navedena deskripcija kojom oduhovljava pejzaž, uz put i putovanje, čest motiv u njegovoj poetici, kako je to uočio još Lovrenović. Mostarac Hamza Humo opisuje proljeće u Mostaru u istoimenoj putopisnoj razglednici predloživši da se neki gôd, ako bi ga Mostar ikad slavio, obilježava u maju i da to bude Dan trešanja – cijeli tekst je sočan, crven, razuzdan, kikotan, huminski; trešnje se nude, a beru ih mahom djevojke. Humo piše s tugom i sjetom zbog rastanka, jer odlazi autobusom nakon posjete rodnom gradu, praćen uspomenama iz djetinjstva. U ovoj putopisnoj razglednici prepoznaje se Bachelardov koncept “topoilije”, ljubavi za određena mjesta, a što je termin povezan sa zavičajem i djetinjstvom za koji autor tvrdi da tematiziranjem emotivne vezanosti uz određeni prostor književnost preko jezika pripomaže konstituiranju čovjekovog identiteta. Time se želi odrediti ljudska vrijednost voljenih prostora. S jedne je strane stari Mostar i ono što je minulo, što se gubi u vremenu i nestaje, a, s druge strane – ne bez prizvuka ironije, Humo, kao “nesportista”, ostaje “zadivljen” stadionom: “Kakva samo ljepota! To je ukusno modernizovana antika, sa harmoničnim bojama, sa impozantnim dimenzijama i skladnim proporcijama. To je jednom riječju kultura, kao što je nekada bio Stari most, ili ma koja monumentalna građevina.” Smjenu kulture – masovna kultura, globalizacija, modernitet, nauštrb tradicije i identiteta – kao implicitnu kritiku urbanističkih rješenja nekoga iznutra, putopisac je sažeo u narodnu mudrost opisujući stari Mostar koji nestaje: “I minareta se sama čude šta se dešava za još živa hadžije.” Još jedan Mostarac Ibrahim Kajan u svojim Mostarskim vedutama eksplicitno upozorava na promjene urbanog identiteta grada krajem 20. stoljeća usljed urbicida i kulturocida tokom posljednjeg rata i poraća. I njegovi putopisni eseji nastavljaju insistirati na vezi s prošlošću. Evo kako opisuje gradnju, rušenje i obnovu Starog mosta: “Od godine 1566., kada su joj uklonjene skele, do 9. XI. 1993., kroz stoljeća što su spajala zrelo srednjovjekovlje i nas žive i sadašnje – svjedočila je drevna ćuprija samo jedno: da su najljepša ona ljudska djela koja su svim ljudima korisna. Kada se sruše takve, nezamjenjive i neusporedive građevine, onda je cijeli svijet na gubitku.” Autor bilježi i kako su religijske razlike u ovom gradu dodatno potencirane legendama, poput onih o gradnji Karađoz-begove džamije iz 1557. godine. Mostarski katolici prepričavaju legendu po kojoj je džamija od katoličke crkve načinjena, a njena munara od crkvenog zvonika. Pravoslavci ne ostaju dužni, nego tvrde da je Karađoz-beg svoju džamiju od pravoslavne crkve sačinio! “Ništa novoga na svijetu, neg’ vazda isto: ni fratri ne popuštaju nit vala kaluđeri! A kako govore o Karađoz-begovoj džamiji, govore o butum Bosni i vascijeloj Hercegovini.” Mnoštvo je primjera u Kajanovim putopisnim tekstovima u kojima posredstvom prošlosti umjetnost pokušava estetizirati savremenu politiku. Kajan svoje “neikcionalne memoarsko-dokumentarne tekstove putopisne strukture, s naglašenim literarnim otklonima”, kako veli Spahić za Mostarske vedute a što bi se moglo primijeniti i na Blagajske vedute, označava žanrovskom referencom posuđenom iz slikarstva te ih oživljava i očovječuje čak i vlastitim obiteljskim fotograijama. Kajanove vedute dokaz su da putopis može biti multimedijska umjetnost te u sebe integrirati diskurse različitog porijekla. U zbirci putopisnih eseja Put u Blagaj: blagajske vedute Kajan opisuje ostatke srednjovjekovnih gradova u čijim su nevidljivim zidinama i temeljima rimske i ilirske graditeljske ruke – ta “‘mala čuda’ što ih je posakrivala, razvalila i u fragmentima ostavila nimalo nježna historija, jedini su znakovi dobrog što nam je darovano u nasljeđe kao nevoljenim baštinicima pripadajućeg dijela svijeta”. Dokumentarističkom stilu doprinose fotograije povijesnih ostataka i umjetničkih slika “u slavu grada Blagaja”, za koje Kajan veli da su “mjesta puna historijskog i duhovnog značenja”. Povezuje mevlud u Blagaju 2015. godine, na kojem je okupljeno 30.000 duša, s narodnom predajom o sirijskom dervišu Sari Saltuku s kraja 13. stoljeća, koji je svojim hrabrošću i pobožnošću oslobodio izvor Bune i narod od zmaja. “Ono što narod priča iz dubine vremena, ima samo jedan smisao: poništiti zlo, ubiti aždahu koja mijenja svoj lik, ali nikad ne mijenja svoju zločestu namjeru da optereti dramu življenja.” Zlo je univerzalno i kontinuirano, a zapis o njemu varira od navedene legende do poetike svjedočenja: tako je ostao i Kajanov zapis o blagajskim mostovima, koje su Nijemci, povlačeći se 1945. godine, digli u zrak i o granatiranju s položaja HVO-a i HV-a 1993. godine jedine preostale džamiji u Blagaju. Uprkos svemu, Kajan pokušava estetizacijom zbilje obuhvatiti kompleksnost povijesti i pomiriti prošlost i sadašnjost: “U Blagaju ništa ne strši – ni suijska tekija s ruba srednjovjekovlja, ni Carska džamija iz 16. st., ni crkvice lijepe poput zaboravljenih gravura starih europskih majstora.” Pluralnost putopisanja potvrđuje i Konjičanin Zuko Džumhur, “najizvornija pojava među bosanskohercegovačkim putopiscima”, a upravo je zavičajni topos “dominantni (...) emotivni naboj u Džumhurovu putopisu”. Njegov Počitelj personificirani je grad zelene brade, koji se rodio “bezimen, nekršten, neturčen”, mijenjao je “zastave, posade i molitve na svojim kulama”, a sada je “Gologlav. Goloruk. Golokrak. Gologuz.” Povijest Hercegovine usko je skopčana s poviješću njene najveće rijeke: rijeke koja nejasno pamti rimske kastrume, ilirske varde, bogumilske djedove, goste i zbjegove, osmanlijske gospodare, austrijske vlasti i podvige partizana, kako piše o Neretvi u putopisu Voljena rijeka. To je njegov speciični zavičajni hronotop: “Neretva je bila prva muzika koju sam slušao, najbolji drug mojih maštanja i mojih dječačkih igara. Neretva je moja ljubav iz djetinjstva, možda jedina kojoj sam ostao vjeran.” Piše i o voljenom gradu Konjicu, koji je po legendi neporočan, jer je nastao nakon uništenja nekadašnjeg bogatog, ali u grijehe ogrezlog grada pola dana hoda od današnjeg Konjica. Piše i o Starom mostu kao “najljepšem i najčudesnijem mostu koji je igdje i iko podigao jednoj rijeci”, uz metaforu: “Taj slavoluk, taj kameni most, napeti luk čija je tetiva Neretva”. Ukazuje na tradiciju skokova sa Starog mosta koju je zabilježio još osmanski putopisac Evlija Čelebija, a koja je ostala ljetna atrakcija Mostara. U Džumhurovim zapisima o Hercegovini nema ni tragova ni nagovještaja zla: iako su u Neretvinoj delti nekad živjeli čuveni neretljanski gusari, “ne vjerujem da je ostalo i traga njihove krvi u ovim mirnim i trudoljubivim ljudima”, a budući da sve mjeri “aršinom srca svoga zavičaja”, kod njega ne postoje riječi strano i inostrano, kako rezonira Rizvanbegović. Zapravo, za Džumhura je svaka granica nepravda, pa tako i asfalt koji razdvaja zidine Počitelja i obale Neretve, a “oni koji to ne znaju neće to ni da uoče”. Osim autopredodžbi, kao potvrdu evropskog interesa za ovaj kraj navodi i heteropredodžbe dvojice Engleza, braće Evans, u 19. stoljeću, potom jednog austrijskog novinara, a zamišlja i “dobričinu” Evliju Čelebiju na ovim prostorima. Kao metapredodžbe navodi razmišljanja i svjedočanstva drugih o Mostaru, hodočasnika i pustolova, koja su uglavnom “jednostrana, jednolična i opora”. Ali ima i pozitivnih zapisa treće strane – dvojica pronicljivih i dobronamjernih Francuza bilježe u svojim putopisnim bilješkama primjere sloge i solidarnosti između hrišćana i muslimana, kao kada su smaknuli pašu Kukavicu koji je htio silom nametnuti neke poreze i namete u gradu. Zapisi s istoka, poput onih osmanskog historičara i pisca iz 17. stoljeća hadži Kalfe u pravilu su pozitivni. Pozitivne su aksiološke atribucije fra Grge Martića o Ali- paši Rizvanbegoviću, kako prenosi Džumhur, za razliku od mostarskog hroničara i kaluđera Prokopija Čokorila, po kojem Ali-paša pokriva značenjska polja tiranina i hrišćanskog dušmanina. Ujedinjeni Mostarci pobijedili su za dva dana i najezdu skakavaca u dolini Neretve. Ali posljednjih godina osmanske uprave tri moćne carevine (Stambol, Austrija i Rusija) bore se grčevito za duše Mostaraca, svaka za svoju vjeru i za svoje interese: iako pod istim nebom, na istoj rijeci, s istim jezikom, ali s različitim vjerama živjelo se odvojeno, odijeljeno i podvojeno. Generala Jovanovića dočekuju četiri različita slavoluka uime četiri različite vjere. Jedno pored drugog još dugo živi staro i novo, Istok i Zapad. Čini se da nikad nije ni prestalo. Dolaskom Austro-Ugarske carevine uz orijentalno-mediteransku arhitekturu javljaju se i ondašnji stilovi evropske gradnje: “Pa ipak, nije to ni haotično ni neskladno. Sudar Istoka i Zapada nije podigao bedeme nesporazuma, već prožeo jedan i drugi i tako stvorio lijepu gradsku cjelinu.” Upravo su Džumhurovi putopisi primjer koliko su duhovitost i dovitljivost putopisca važni u putopisnom posredovanju, jer on u prošlosti konstruira pseudonapetost i pseudozaplete, kojih u objektivnoj stvarnosti nema. “Duhovitost putopisnoga subjekta ima dvojako značenje. S jedne je strane riječ o razumljivoj putopiščevoj potrebi da se svidi čitatelju, a s druge strane zamisao da i nezanimljive putničke zgode, ako ih pripovijeda duhovit subjekt, mogu žanr približiti hijerarhijski višim književnim vrstama.” Dojmu “preobraženog i amalgamiranog sjećanja, koje se iznova ukazuje kao strasna žudnja za trajnim slikovno-čulnim uobličenjima, nepodložnim silama rasapa, prolaznosti, zaborava” ne može se oteti Enes Duraković pišući o putopisima Stočanina Alije Isakovića. A kao Isakovićeva nezaobilazna osobna lektira kada piše o Hercegovini otkriva se Humin roman. Zapravo, Isaković na putovanju“nosi u džepu umjesto vodiča” Grozdanin kikot, a Humin romaneskni tekst postaje prototekst Isakovićevog putopisnog teksta, čijim lokalitetom sjećanja korača6 nakon posjete Humi u bolnici “na Brijegu”. U putopisima Na Morinama i Hasanaginici u pohode intertekstualnim premrežavanjem iskrojen je itinerar Mostarlije Muje i njegovih kićenih svatova koji pogiboše na Morinama, odnosno posjeta ishodištu “najpoznatije balade koju je čovjek ikada spjevao” i identiikacija Hasanaginice s majkom – njegovom majkom, svakom majkom! U zapisu o Mostaru (Vjetar na mostarski način) povijesna zbilja samo je povodom za priču o globalizaciji – 25.000 Rođenih (navijača FK “Velež”) na padinama Bijelog brijega jedan su od primjera kako nas civilizacija podvodi pod zajednički imenitelj. Svi putevi vode u Mostar: “Treba dugo, dugo putovati da bi se došlo u grad kakav je Mostar. Cijelog života.” A taj je grad, sa svim svojim kontrastima i razlikama, za Isakovića predodžba ovozemaljskog raja: “Davno je kazano: Da ovaj grad nije raj, bio bi pakao!” I Isaković je ostavio poetski zapis o Počitelju na čijem početku konstatira: “Počitelja se ne sjećam ni kao prostora, ni kao vremena. Počitelj – to smo samo mi, drukčiji nego smo bili.” da bi se na koncu zapitao: “Jesmo li već tu. Ili smo već tamo gdje nas nema.” Njegov književni postupak briše granice između putopisa i pripovjedne proze, jer je riječ o proživljenim asocijacijama i retrospekcijama, kako uočava Lovrenović, a koje bismo također mogli podvesti pod sintagmu putopisne razglednice. Čitajući o Isakovićevom Počitelju recipijent se ne može oteti dojmu da je topograija (opis postojećeg mjesta) iskliznula u topoteziju (opis izmišljenog mjesta) (v. Bagić 2011). Kod Isakovića susrećemo neobičan modernistički postupak u kojem se dotematizacijom i topoilijom kućni prag, rodni kraj, stara košćela i sjećanja na majku i djetinjstvo miješaju sa zapisima s putovanja od rimskog aerodroma Fiumicino do Zagreba u putopisnoj razglednici – eseju indikativnog naslova Miris sjećanja. Sva je Isakovićeva Hercegovina spoj modernog i savremenog, što se kao lišaj svija oko stijene, kamena, stećka tradicionalnog, drevnog, mitskog, legendarnog. Jan Beran okom kamere, ali i tekstom, zapisima o posjećenim gradovima, borio se protiv povijesnog zaborava. A Hercegovina je upravo mjesto za takvo što – izvor i uvir: “Šapnem: Hercegovina. (...) Odatle se kreće.” Ali tu se i vraća, kako zaključuje opisujući stećak: “Slijedim put povratka, sve dok me na njemu ne zaustavi – u kamenu razgranata – neka naša davna ruka (...)” Prepoznaje ostatke ilirske (Daorson) i rimske (Mogorjelo) kulture, opčinjen arheologijom, kako kaže, jer “stope u tragovima prošlosti obuća su daljeg koračanja”, uživa u blagosti Bune, opisuje stećke na Radimlji, upija “svjetlo koje teče” – Neretvu, ispija počiteljske dane naiskap, zaključujući da “ništa nije mrtvo od svega što se dogodilo”, a u zapisu o Mostarcima i njihovom gradu bilježi: “Sve je ovdje. (...) Toliko je toga da mi se lijepo zaljepota.” Literarizacija diskursa Beranovih tekstova postignuta je dotematizacijom7 kroz različite ilozofske releksije, postupcima intertekstualnosti i intermedijalnosti, metaforizacijom i poetičnošću izraza. Analizu dvadesetostoljetnih putopisnih tekstova započeli smo s esejima Ive Andrića, a poglavlje prigodno završavamo putopisnim esejem Stočanina Rusmira Mahmutćehajića, koji na Radimlji ponire u sebe promišljajući o vodi, izvoru i rijeci, priznavši i sâm: “Možda bi bilo bolje da u meni ne postoji ta strast razlučivanja i raščinjavanja.” Ipak, s pomirljivim rezonom vjernika zaključuje: “Mir je predano protjecanje; mir je beskraj predanih protjecanja Jednom.” Zapravo, rijeka bi ga mogla poučiti onome za čime godinama traga: “rijeka bi možda znala poraziti vrijeme” (isto). Njegov naoko “intelektualni konstruktivizam”, koji je, kako ga deinira Rizvanbegović “sav u prevladavanju i traženju duhovnog pejzaža na stvarnom i imaginativnom putovanju”, zapravo je kritika civilizacije i pseudonapretka zapadnjačkog razgrađivanja svijeta, nasuprot kojemu stoji istočnjačko utapanje u Sve u kojem se postaje Sve i pri čemu skrivenost lica Istine nestaje. Smisao su, smatra putopisac, pronašli 7 “Dotematizacija uključuje tipove znanja ili obavijesti kojima se nadograđuje osnovno putopisno izlaganje i postupke njegova jezičnoga oblikovanja.” Duda je dijeli na izravnu (osnovna misaona nadogradnja) i neizravnu (dotematizacija neizravnim postupcima). istočni mistici, suije, dospijećem u Okean duha i traganjem za licem Istine, pri čemu se nadilaze osjećanja “svake minulosti, svake sadašnjosti i svake budućnosti”. Zavičajna rijeka samo je povodom za suijske releksije. U istom ključu mogu se čitati i zapisi o Predolju, spaljenoj i zatrtoj kasabi u blizini Stoca, o divljačnoj drugosti i drukčijoj vlastitosti. “Osjećam da u meni izrasta klica gađenja prema velikim gradovima u kojima se gase plamenovi duše i prestaje sjaj potrage Biti u beskraju svijeta.” Putopisac nabraja tragove koje je čovjek ostavio za sobom na hercegovačkom tlu – od paleolitskih gravura u pećini Badanj do bijeljanske džamije i trijebanjske Crkve svetog Nikole, zadužbine vojvode Radoja Hrabrena, od stećaka preko džamijskih harema i nišana do živopisa na zidovima crkve – četrnaest tisuća godina ih razdvaja a ostaju uvijek ista pitanja o čovjeku i svijetu i začuđenosti ovog prvog ovim drugim. Stoga autor zagovara povratak zavičaju kao povratak sebi, a Hercegovina je za njega mjesto najljepšeg povratka, prije konačnog Povratka Stvoritelju. Andrićevi i Mahmutćehajićevi putopisni tekstovi imaju i karakter hodočašća –“od hodočašća putopisci često preuzimaju jednu opštu težnju ka izbegavanju govora o ovozemaljskom životu, o njegovim nepouzdanostima, i istovremeno želju da se govori o suštinama”. U analiziranim tekstovima sedmerice putopisaca autori tragaju za osjećajem identiteta koji potvrđuje poveznicu s civilizacijama, traže tu nit kojom smo vezani za pupak svijeta. U svom “putopisu u stihovima”, kako je podnaslovljena stihozbirka Velesje Mostarca Adnana Žetice, lirski subjekt omeđen je tematski oblikovanim prostorom Hercegovine. Njegovo putovanje ipak nije doslovno, nego“nutarnje”, a izričaj je škrt, grčevit, kao u hercegovački krš klesan. Od samog naslova poetskog putopisa kojim se poziva na slavensku mitologiju (Velesje), preko posvete (prvo planinama Vranici i Veleži a onda i njihovim ljudima) do miniciklusa, tematskih krugova o hercegovačkim planinama, o tragu koji je ljudska ruka na njima tokom povijesti ostavila (npr. relej JNA na planinskom vrhu Brasina), o antropomoriziranoj prirodi i čovjekovom tragu u njoj ili, preciznije, ožiljku na njoj – Žetica ispisuje svoju intimnu geograiju. Pritom su njegovi stihovi svojevrsni nastavak na Huminu, Isakovićevu i Kajanovu kritiku urbanističkih rješenja, s tom razlikom što bismo Žeticine stihove mogli čitati u svjetlu ekokritike. Žudnju lirskog subjekta za povratkom prirodi kao izvoru spoznaje i stjecanja znanja (nasuprot materijalnom svijetu konzumerizma – Repetitor, ponovo; Suhozid) iščitavamo kroz odnos između stvarnih toponima, njihove mitološke etimologije i imaginarnih konotacija. Primjer za ekokritički analitički pristup nalazimo u pjesmi u kojoj je čovjek umislio da je gospodar prirode i parnjak s Bogom: “Lopate u potrazi za zlatom / Odlože se čim / Gromovi i munje / Nebo pošaraju. / Oni su šipka koju treba / Usijeći za sebe dijete / Koje je bez pitanja / Pojelo šlag sa šampite. / Opominju ako pomisliš / Akram da si s bogom.” Vrativši nas u vrijeme čovjekovog divljenja prirodi, uvažavanju njene snage i moći, pjesnik, nasuprot uvriježenom dualizmu čovjek – priroda, zagovara njenu ravnopravnost, ona je “svojta”, kako veli u istoimenoj pjesmi, te priznaje hercegovačkoj prirodi status samostalnog (lirskog) subjekta. Intertekstualnim vezama s hercegovačkim pjesnicima Šimićem (Jesen), Šantićem (Krstina), Makom (Prva čitulja, Druga čitulja, Treća čitulja, Stećak) te direktnim spominjanjem Gudelja (Svojta) naslanja se na tradiciju, ali od nje i odstupa originalnim poetskim izričajem. Iako nam je Žeticina recentna pjesnička zbirka vremenski najbliža, pjesnik-putopisac zahvatio je u prošlost najdublje i vremenski najdalje – u slavensku pogansku mitologiju, a imaginarni toponim Velesje postaje praplanina, praporijeklo, granica Ovog i Onog svijeta. Nekadašnji čovjek Velesja nije imao antropocentrični stav prema prirodi, pa se i današnji od toga treba ograditi i nadići hijerarhijski odnos čovjeka nad prirodom. Kako se sačuvati od takvih Drugih, tuđih, stranih saznajemo u pjesmi Spomenik9, a o razlikama, granicama i ogradama kazuje posljednja pjesma zbirke pod naslovom Pameti: “Dvije su ih vrste. / Jedna koja ziđe / Suhozide do pasa. / I druga što ih / Diže do više ramena.” Topotezija Velesja topos je u koji nedobronamjernici nisu dobrodošli! Provedena analiza bosanskohercegovačkih putopisa s topograijom Hercegovine pokazala je da se “putovanje U analiziranim devetnaestostoljetnim putopisima po Hercegovini opozitni parovi “svoj” i “tuđ” još uvijek su naglašeni, a iskustvo putopisacaih dokazuje utvrđujući time i vlastiti identitet. Funkcija putopisa još je praktična – upoznati čitatelje s tim dijelom zemlje i pružiti mu praktične informacije. S druge strane, Hercegovina u dvadesetostoljetnim putopisima bosanskohercegovačkih autora predstavlja vraćanje sebi, izvorištu, poniranje u sebe, to je slika vlastitosti više nego slika drugosti. U tim putopisnim tekstovima ne putuje se samo kroz prostor nego i kroz vrijeme, premda je ponekad to pronalaženje sebe prošlog tegobno, kako zapisuje Kajan : “Zašto je sjećanje tako blisko i toplo, ali istodobno – i bolno, jadno i čemerno?” 9 “Spomenik čovjeku Velesja / Imat će spuštenu glavu, / Da se njegov pogled i / Pogled slučajnog prolaznika / Ne susretnu. / Stranci nisu imali šta / Odnijeti, / Ali nisu ni šta dobro / Donijeli. / A mahajućih šaka / Izlazili nisu.” Ipak, oba tipa putopisnih tekstova u kojima je matični prostor putopisna tema nadaju se kao zanimljiva građa u proučavanju obilježja nacionalnoga samorazumijevanja. Zapravo, za potrebe ovog rada mogao bi se skovati termin putopisna Hercegovina kao žanrovsko-regionalni pojam. Pod putopisnom Hercegovinom podrazumijevamo tekstove (putopise, putopisne eseje, putopisne razglednice i putopise u stihovima) kojima dominira topograija Hercegovine, najčešće i s prepoznatljivom topoilijom.Korpus tekstova funkcionira kao svojevrsni književni i kulturni vodič kroz Hercegovinu, koju airmira kao kulturni potencijal. Pritom se Mostar, Počitelj, Stolac, Blagaj, Buna, Radimlja, Velež potvrđuju kao trajna mjesta hercegovačke putničke povijesti.Vremenski bi ovaj pojam obuhvatao putopisce od Ivana Frane Jukića do savremenog pjesnika Adnana Žetice. Svjesno su iskorištene aluzivnosti Kršićevog i Schmausovog pojma “pripovjedačka Bosna” iz 1928. godine, s jedne strane, te “književna Hercegovina” Dijane Hadžizukić iz 2014. godine, s druge strane. O izvjesnoj homogenosti pojma svjedoči i imagološka analiza građe. Hercegovina je za naše putopisce: raj nadohvat ruke, vlastita egzotika i zapretana strast, drugost kao sopstvo, heterotopski prostor dok je hercegovačka priroda često personiicirana: Počitelj ima zelenu bradu, odmjerava se prema Bosni pokazujući kako je tanka granica između subjektivnog i objektivnog, svog i tuđeg. Za sve putopisce o kojima je bilo riječi mogla bi se primijeniti Matoševa misao: “Tko može poznavati drugoga, ako ne pozna sebe; tko može upoznati svijet ako ne zna svoje otadžbine?” A što se tiče nas recipijenata, susret s Hercegovinom, nakon umjetničkog susreta s putopisima o Hercegovini, čini nas drugim. Kao čitatelji, naravno, ne tražimo potvrdu konstruiranih putopiščevih slika, nego uočavamo kontekst u kojem se one javljaju i rezultate koje polučuju. Važnost putopisa kao “rubnog žanra”, kao svojevrsnog “žanra svjedočenja” jeste, između ostaloga, kako zbog slike o Drugome tako i zbog slike o sebi, a čitanje putopisaca koji opisuju matični prostor Bosne i Hercegovine (u konkretnim primjerima, naročito Hercegovine!) dobar je početak te (samo)spoznaje.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: IMAGOLOŠKI ASPEKTI PUTOPISA MOSTAR (1909) ROBERTA MICHELA
PODNASLOV: N/A
STRANA: 623-632
AUTOR(I): Elmir Spahić

Za muslimansko stanovništvo austrougarsko okupiranje Bosne i Hercegovine, koje je uvjetovalo smjenu uprave te prodor nove i drugačije civilizacije i kulture, predstavljalo je značajan identitetski potres i stanje šoka, što je, stjecajem različitih okolnosti, vremenom jenjavalo, a s druge strane taj kobni društvenopolitički prevrat uvjetovao je to da Bosna i Hercegovina i njena kulturna baština budu bliže Evropi nego što su bile dotada. Upravo je putopis o Bosni i Hercegovini pod potpisom stranih autora evropskoj čitalačkoj publici približio dotad umnogome nepoznat i neodgonetnut svijet ovoga podneblja, a što, na koncu, tumači imagologija, otkrivajući načine i funkcije postojećih diskursa određenog pojedinca ili zajednice o sebi ili o drugome. Putopis, kao granični književni žanr, za čitaoca je uvid u način razumijevanja i percipiranja određenog područja koji putopisac posjećuje, pa ovaj rubni žanr posjeduje konstantni patos u korelaciji između poznatog i nepoznatog svijeta, gdje je inicijalna usporedba uvijek vlastita a time i poznata kulturološka paradigma naspram one daleke i neotkrivene koju predstavlja ono nepoznato.Kako je književnost, zajedno sa svim svojim tokovima, imperativno povezana sa povijesnim gibanjima i društveno-političkim uvjetima, u vremenskom rasponu od 1878. do 1914. godine nastao je najveći broj austrijskih putopisa o Bosni i Hercegovini, odnosno predodžbi stranih autora o ovome prostoru i određenoj valorizaciji dotad nepoznate kulture i tradicije. Nedugo nakon okupacije zabilježeni su putopisi Vinzeza von Haardta, Vikotora Fürsta Odescalchija, Lazara Barona Hellenbacha, Eduarda Rüfera, Antona Haugera, Franza Pfannera i drugih u kojima je prostor Bosne i Hercegovine u najvećoj mjeri posmatran kroz geografski, vojno-topografski ili povijesni model. Bosna i Hercegovina frekventna je tema u putopisima austrijskih oicira koji su u doba okupacije i aneksije Bosne i Hercegovine boravili na ovim područjima, a koji po vokaciji nisu bili pisci, među kojima se izdvajaju putopisi Roberta Michela, koji je u Bosni i Hercegovini boravio kao austrougarski oicir. Tema Bosne i Hercegovine za Michela je važan fenomen u pravom smislu te riječi, a što dokazuju i njegov književni opus posvećen upravo bosanskohercegovačkoj sredini, njenom čovjeku, kulturi i tradiciji. Robert Michel rođen je 24. februara 1876. godine u Chaberitzu (Češka). Godine 1890. stupa u Kadetsku pješadijsku školu u Pragu, a u Bosni i Hercegovini boravi kao oicir od 1898. do 1900. godine. Pod snažnim dojmom boravka u Mostaru i Ljubuškom, piše značajan broj djela o Bosni i Hercegovini, a riječ je o dramama, novelama, jednom romanu i, naravno, putopisima:Mostar/ Mostar, Fahrten in den Reichslanden:Bilder und Skizzen aus Bosnien und der Herzegowina / Putovanja po carskim državama: Slike i skice iz Bosne i Hercegovine, Auf der Südostbastion unseres Reiches / Na jugoistočnom bastionu našeg carstva,Mostar: Raguza u automobilu i Radost u Hercegovini koji su objavljeni 1912. godine u putopisu Fahrten in den Reichslanden:Bilder und Skizzen aus Bosnien und der Herzegowina / Putovanja po carskim državama: Slike i skice iz Bosne i Hercegovine. Preminuo je 11. februara 1957. godine. Putopis Mostar Roberta Michela, s odabranim fotograijama Wilhelma Wienera, sadrži 10 poglavlja (1. Karakter i historija, 2. Opća slika, 3. Neretva, 4. Stari most, 5. Radobolja, 6. Narod i vjera, 7. Džamije, 8. Groblja, 9. Sokaci i kuće, 10. Priroda i okolica), u kojem autor predstavlja sliku grada, posebno ističući njegove najupečatljivije karakteristike – rijeku Neretvu i Radobolju, Stari most, džamije, mezarja, speciičnu arhitekturu i običaje. Preovladavaju povijesni i historijski diskursi o Mostaru, zatim geografski, sociološki i drugi, a da u tome ponegdje egzistiraju elementi poetskog govora. Uvažavajući imagološki pristup putopisu, već u prvom poglavlju Karakter i historija detektiramo heteropredodžbu, piščevu viziju Mostara kao starog prostora, kog inicijalno predstavlja kao granicu islamskog Istoka: (...) u samom izgledu grada Orijent dolazi do izražaja neposrednije i jače nego u mnogim drugim gradovima duboko u evropskoj Turskoj, ili još dalje u Aziji. Ko se pri dužem boravku ovdje saživi s mjestom, taj se više ni u jednom drugom gradu neće osjećati kao stranac. Prisnost s Mostarom postat će čarobni ključ koji lahko i sigurno može otvoriti sve tajne Istoka. Prva identitetska komponenta Mostara, tvrdi Michel, ustvari je Orijent / Istok, što je očitije čak i od turskih ili azijskih gradova, a upoznavanje najveće intime ovog grada za njega je razumijevanje svih tajni čitavog Istoka, shvatajući i predstavljajući Mostar kao nukleus orijentalno-islamske kulture ne samo u Evropi nego i šire. U nekoliko navrata prepoznat ćemo asocijativna polja svijeta bajke jer će Michel upravo na toj ravni opisati Mostar, i to na principu zagonetke, speciične za bajku, za koju je potreban čarobni ključ. Jedna od dominantnih vrijednosti putopisa dakako da je poređenje Venecije i Mostara, gdje je prva paradigma „grad prostranih mora“, a druga „grad hercegovačkog kamenog mora“. U tome Michel zauzima kritički model u kojem subverzira Veneciju predočavajući njenu odgovornost i krivicu zbog eksploatacije i pustošenja Mostara, pri čemu, imagološkim rječnikom kazano, kritizira jedan dio evropske civilizacije, to jeste ne onaj kojem pripada, pa je riječ o subverzivnoj heteropredodžbi. Pored toga, za takvo šta Michel kritizira i Južne Slavene, koji nikada nisu pokušali uredno sprovesti pošumljavanje, posmatrajući domicilno stanovništvo kao nemarno, što je prva subverzivna heteropredožba o bosanskohercegovačkom stanovništvu. Michelova slika o Bosni i Hercegovini, odnosno njenoj povijesti, funkcionira kao prostor obilježen brojnim promjenama, stalnim sukobima plemena rasparčanim pod vlašću župana i knezova, kao i zbog prisustva susjednih sila koje su se često smjenjivale preuzimajući vrhovnu vlast. Indikativno je to da Michel na povijest Bosne i Hercegovine gleda na način da Osmanlije posmatra kao barbare, koristeći sintagmu „krvavi nemiri“, „boje krvi“, „zla vremena“ i sl. što oslikava crno-bijelu tehniku i jednu vrstu demoniziranja drugih imperija s jedne strane, a s druge strane ignoriranje ciljeva i ishoda vlastitoga kolektiva, to jeste Austro-Ugarske Monarhije.Godinu 1878. i čin okupacije Austro-Ugarske prostorom Bosne i Hercegovine Michel na neki način ignorira i(ne)vješto prikriva eufemizmom „(...) u Bosnu su trupe ušle sa sjevera, a u Hercegovinu sa zapada“ ili u primjeru „Jovanović ih je ostavio u tom uvjerenju jednim sjajnim prividnim manevrom.“ Michel je u ovom putopisu izgledno eskivirao bilo koju vrstu revidiranja ili kritiziranja vlastitog kolektiva na tlu Bosne i Hercegovine, pa je njegov ictus primarno na slici Mostara (i Bosne i Hercegovine) iz pozicije pisca koji ne subverzira vlastiti kolektivnoautoritativni model u slučaju samog čina okupacije, legitimirajući misionarsku ideju Austro-Ugarske. S druge strane, autor u nekim segmentima potkopava evropske urneke kuća u Mostaru koje, prema njegovome sudu, kvare harmoniju grada, a to će oprimjeriti i kada zaključuje da su mnoge džamije stiješnjene između ružnim evropskih građevina sa crvenim krovovima, ali da, i kao takve, čuvaju izgled istočnjačkog grada. Autor stare kuće i njihove avlije prezentira kao „(...) dražesnu intimu, pogotovo one u posjedu muslimana.“ a što je narušeno evropskim manirima arhitekture – „(...) Evropskoj industriji i njenim jeftinim fabričkim proizvodima uspjelo je unakaziti orijentalnu raskoš u toku samo jedne posljednje decenije.“12 Nadalje, dominantna poetička vrijednost putopisa postoji u slici Mostara kao bajkovitoga grada, za koji često koristi motive čarobnosti i čarobne zemlje, dok je Neretva prikazana kao neprijateljska i hirovita rijeka. Interesiranje za kulturne palimpseste ovoga područja Michel je dokazao interpretacijom stare narodne pjesme o postanku kamenog mosta, osvrtom na predaju o evliji ukopanom u turbetu Ćejvan-begove džamije, kao i predajom o zmaju u pećini vrela Bune. Stari most ustvari je jedno od najvažnijih inspirativnih nukleusa u ovom putopisu; očit je motiv divinizacije i predočavanja ovog mosta kao arhitekture blještavog kruženja i čudesnog luka. Slika domicilnog stanovništva, Južnih Slavena, egzistira na ravni „stalnih stanovnika zemlje“, koji o(p)staju i onda kad zemlja padne pod tuđu vlast, pa čak i u periodima jaza između katoličke i pravoslavne vjere i sl. Glas o bosanskim bogumilima, kako je pisao Michel, u to doba još postoji i doista je snažan, a takvo šta egzistira zahvaljujući narodnom sjećanju – „oni stari bogumili još su živi“ – odnosno priči i pjesmi u čemu su i memorirani, a posebice u nadgrobnim spomenicima, stećcima, čije je nijemo postojanje ovom autoru ustvari najbolji oblik riječi o bogumilskim vremenima. Hercegovački musliman za Michela je arhetip urođenog ponosa, a razlog za to vidi u dugogodišnjoj vladavini njegovih predaka na tom prostoru, ali i presudnom utjecaju vjere na njegov način razmišljanja i djelovanja; „(...) da, vjera je u svim životnim situacijama jedini pokazatelj ispravnoga.“ Putopis, također, demistiicira negativne stereotipe ili kognitivne sheme o domicilnom stanovništvu, gdje akcentira lahkoću življenja sa hercegovačkim muslimanima, ističući njihovu čednost, miroljubivost i poštenje. Navedeni primjeri u ovom putopisu otkrivaju neupitnu integracijsku funkciju heteropredodžbi o hercegovačkim muslimanima i njihovom identitarnom habitusu koji je za Michela bio manifest čistote. Da je uistinu Michel htio dosegnuti do najdublje instance nutarnjeg svijeta hercegovačkih muslimana pokazuje posmatranjem onoga što je „odgonetanje bezuvjetnog mira duha i tijela – samo iščeznuće u carstvo beskrajnosti. Ovo stanje on zove ćeif.“ Intimni svijet hercegovačkih muslimana u Michelovim očima zaklonjen je od pogleda stranaca, izuzev vjerskih obreda u džamijama i sahranama, ali i ašikovanja mladeži koji su dostupni radoznalim strancima. Kao pripadnik zapadnoevropske kulture, Michel je situacije ašikovanja mlade djevojke za mušepcima sa momkom na sokaku posmatrao kao speciičnu ljubavnu igru, a ne kao primjer bilo koje vrste arhaičnosti. Slika hercegovačke žene funkcionira kao jedna vrsta polifonije u kojoj je prikazana evropski obučena žena i muslimanka, a opet ne ulazeći u bilo koji postupak kritiziranja nego takvom parabolom autor opisuje supostojanje različitih kultura i identiteta. Potcrtavajući integracijsku funkciju heteropredožbi, Michel ovaj grad naziva jednim od najznačajnijih gradova na evropskom tlu, i to zahvaljujući „(...) raznolikosti narodnih plemena i vjera“, naglašavajući pluralnost kao njegovu najveću vrijednost, pored koje ne postoji bilo koji oblik getoizacije.Autor poetske slike prikazuje i u mezaru – „(...) ni najbrižljiviji vrtlar ne bi ljupkije okitio groblje, ni najiskreniji umjetnik ne bi mogao stvoriti bolju harmoniju od ove što tu postoji.“ – u čemu sagledava estetiku (i) u prostoru u kojem ne egzistira život. Michelov poziv za razumijevanje morala i običaja muslimana u Bosni i Hercegovini predstavljen je u fusnoti u kojoj se dodatno osvrće na mnogostruki i bogati aspekt njihovog života, a pozivajući se na knjigu Muslimani u Bosni i Hercegovini Antona Hangija. Finalni obračun Roberta Michela sa negativnim stereotipima naveden je u Dodatku u kojem krajnje demistiicira narativ o Bosni i Hercegovini kao negativnoj zemlji, navodeći primjer gostiju iz njemačke opremljenih oružjem, a dočekanim prijatnim prilikama. 3. Mostar i Bosna i Hercegovina za Roberta Michela inspirativna su tema za njegov književni opus, što se, pored putopisa, ogleda u njegovim dramama, novelama i jednom romanu. Imagološki pristup putopisu Mostar pokazao je različite instance predodžbi o Mostaru, pa je najprije riječ o heteropredodžbi Mostara koja posjeduje integracijsku funkciju, u kojoj se očituje neoromantičarska vizija grada, njegove geograije i tradicije, uz poneke elemente bajkovitog prikaza Mostara kao čarobnog toposa. S druge strane, u poglavljima u kojim Michel tumači povijesna gibanja ovoga područja indikativna je heteropredodžba o prethodnim vlastima u ovome području koje posmatra subverzivno, pa čak i demonizirajuće, tretirajući ih kao vlasti i okupatore u kojima vidi „krvavi nemiri“, „boje krvi“, i „zla vremena“, pritom eskivirajući kritiziranje čina iz 1878. godine, tj. okupacije Austro-Ugarske prostorom Bosne i Hercegovine.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: LINGVOSTILISTIČKI POSTUPCI U DJELU „SA PLOČA ISTOČNIH“ HAMZE HUME
PODNASLOV: N/A
STRANA: 695-708
AUTOR(I): Amila MAHMIĆ

Hamza Humo mostarski je pjesnik, jedan od najvažnijih bošnjačkih i bosanskohercegovačkih autora. U „Vijencu“ 1926. godine Humo je zapisao sljedeće riječi: „I danas nosim u sebi uspomene iz djetinjstva, i ceo moj zavičaj. Mostarsku kotlinu. Čini mi se da ima nešto neiscrpno u toj kotlini, nešto žalobno i treperljivo. Liči mi na bajku, po kojoj koračaju minareta i jablanovi, a život u njoj na snoviđenje.“ Osim Humine ukorijenjenosti u zavičaj, vrlo je izražen njegov „strasni lirizam“ ali i poetska orijentiranost ka „mističnom muslimanskom Orijentu, sa svojim tajnama i nepoznanicama, koji je senzualan, ali i jezovit, i zato drugačiji i privlačan.“, a sve to objedinjeno je u pričama „Sa ploča istočnih“. Lingvostilističke analize Huminog opusa najčešće su svedene na analizu „Grozdaninog kikota“. U ovom radu analizirat će se pjesme u prozi iz zbirke „Sa ploča istočnih“ koja je izdata 1925. godine, odnosno pokušat će se izdvojiti najfrekventniji i najekspresivniji stilski postupci kojima se autor služio pri gradnji teksta. Ukupno će biti analizirano 25 pjesama. Humo u spomenutoj zbirci „potencira novi način književnog izražavanja“, a njegove „ljubavne priče o legendarnim ljubavnicima sadržavaju izrazitu lirsku potku izraza“. Pjesma u prozi „se može označiti kao kratak sastav koja se od lirike pre svega razlikuje po spoljašnjoj formi, koja je najbliža ritmičkoj i lirskoj prozi. Veza između pesme u prozi i poezije, ogleda se i na tematskoj ravni. Kada je reč o spoljašnjoj formi pesme u prozi, njena veza sa poezijom se prepoznaje i po prisustvu brojnih retoričkih postupaka i igura.“ Stojanović-Pantović u svom djelu „Pesma u prozi ili prozaida“ navodi da pjesmu u prozi odlikuje izrazita muzikalnost, a ta muzikalnost postiže se, između ostalog, brojnim asonancama i aliteracijama kao igurama ponavljanja glasova, ali i anaforom. Muzikalnost/eufonija/ritmičnost nisu jedina funkcija spomenutih figura ponavljanja. Asonanca vokala a u nazivu Baštovanova pjesma (gdje se vokal a ponavlja četiri puta te tako čini 23,52% ukupnih glasova, dok u neutralnom kontekstu čini dvostruko manje) ima eufonijsku funkciju, ali s obzirom da je vokal a otvoreni vokal, u ovom slučaju njegovo ponavljanje aludira i na pjesmu, pjevanje. Najekspresivniji primjeri asonanci u odabranim pjesmama iz zbirke „Sa ploča istočnih“ su asonance vokala o i u, koje se najčešće isprepliću i dio su izrazito lirski obojenih iskaza, kao u primjeru: O, tugo moja duboka! (gdje vokali o i u čine 40% od ukupnog broja glasova, trostruko više nego u neutralnom kontekstu). Asonancu dubokih, tamnih vokala o i u Humo često koristi za prikazivanje turobne, mračne ili pak sjetne atmosfere, što možemo vidjeti i u sljedećim primjerima: O, to je bila igra samo! / Bijelo jedro plovilo je pučinom i mnogo, mnogo zvijezda drhtalo je u moru. gdje su u oba slučaja vokal o, odnosno vokali o i u, zastupljeni u dvostruko većem procentu u odnosu na neutralni kontekst (o-17,64%, nk29,60% / o,u-23,33%, nk 13,89%). Analizom korpusa uočen je veliki broj aliteracija glasa r čija glavna funkcija nije eufonijska nego semantička. Ponavljanje glasa r u Huminim pjesmama u prozi signal je za prikazivanje negativnih osjećaja, pojava ili opisivanja negativne atmosfere, atmosfere smrti i beznađa. To možemo vidjeti u sljedećim primjerima: Siromah! Umro je od tuge za krajem rodnim – reče ribarevo djevojče. – Svirao je na frulu. Noge su mi drhtale od njegove pjesme. To reče ribarevo djevojče i obori oči. gdje glas r čini 10, 93% od ukupnog broja glasova, gotovo trostruko više nego u neutralnom kontekstu (3,43%), zatim u primjerima: A gunarino srce od mramora bijaše i pogled pun groze pred milovanjem. gdje glas r čini 10,71% od ukupnog broja glasova, potom u primjeru Brzonogi vranče, ljuta sam na te što mi odnese dragoga mog i ucvili srce moje. I mrzila bih te da nisi vjeran drug njegov. gdje glas r čini 7,29% od ukupnog broja glasova. Pored aliteracija glasa r vrlo su česte aliteracije praskavih suglasnika d,t, g, k, p kojima se postiže jaka eufonija iskaza i kojima se skreće pažnja na dio ili cijeli iskaz. To možemo vidjeti u sljedećim primjerima: Kad pade suton na oazu, zaspaše krda i probudi se šedrvan pod palmama visokim. I mjesec se pojavi i milovanja se probudiše.gdje se praskavi suglasnik p ponavlja 7 puta i čini 7,14% od ukupnog broja glasova, za razliku od neutralnog konteksta gdje čini 2,26%, ili u primjeru Daljinama nepreglednim pređe plač pustinje. gdje je također vrlo uočljiva aliteracija glasa p te on čini 11,11% glasova. Osim kombiniranja svih praskavih suglasnika, česte su i aliteracije samo glasa k, kao u sljedećem primjeru: Ko nam prestri vidike u njemu i ko nas okova u okove nevidljive? – govorahu. gdje glas k čini 10,20% od ukupnog broja glasova, trostruko više nego u neutralnom kontekstu. Aliteracija je ovdje dodatno pojačana etimološkom igurom (okova u okove), kao i činjenicom da je ovo retoričko pitanje, te sve navedeno iskaz posebno ističe i čini ga ekspresivnim. Osim aliteracija praskavih suglasnika česta su i ponavljanja sonanata i strujnih suglasnika, te ćemo izdvojiti jedan primjer ponavljanja glasa š: I što god više igraše, to Šama više gorjaše. koji u neutralnom kontekstu čini 1,50% glasova, dok u ovom primjeru taj procenat iznosi 17,64% i jasno je da se njegovim ponavljanjem stvara eufonija, a posebno jer je kombinirano s anaforom, tj. ponavljanjem vokala i u intenziikatorskoj ulozi na početku uzastopnih rečenica, što zajedno iskaz čini izrazito ekspresivnim. Stojanović-Pantović pjesmu u prozi označava kao „kratak sastav To možemo primijetiti i u narednim primjerima: I pjevač izađe iz kuće Beladove, a zvukovi udi zadrhtaše i šedrvan zaćuta u očekivanju. I milovanja se pritajiše i mjesec se uzdiže. / A pjesma mu je neodoljiva jer svira na udi i zvuci su mu mjesečinom protkani. A pjeva ovako:.../ Anafora često ima i ulogu isticanja prvih riječi u rečenici, kao u primjerima: Vezah sudbinu za Šamas grad lutajući i mira ne poznava tijelo moje. Vezah misli za puteve beskrajne i lutah i spavah ukraj drumova. / Pređoše oblaci preko grada kao bijela jedra pučinom. Pređoše golubovi preko kuća i padoše pod moju strehu. / Protuži Sajaim, mladić iz Đemana, u ropstvu šejka Jenfuha. Protuži mladić iz Đemana u oazi suhoj za rodnim krajem lijepim. Kao što možemo vidjeti anaforski se ponavljaju glagoli u aoristu, najfrekventnijem glagolskom vremenu u cijeloj zbirci. Konačno, fonostilemi najčešće su Humi poslužili za ritmizaciju iskaza, iskazivanje posebnih značenja karakterističnim glasovnim sklopom, upućivanje na određene dijelove teksta, ali i govornu karakterizaciju likova. Upotreba glagolskih vremena speciična je i razlikuje se od jednog do drugog funkcionalnog stila. Npr., imperfekt i aorist nisu svojstveni naučnom ili administrativnom stilu, dok su u književnom tekstu oni jaka stilogena sredstva. Povećana frekvencija određenog glagolskog vremena u književnom tekstu također je signal da ima velik stilski potencijal. Aorist i imperfekt doprinose ritmizaciji teksta i njegovoj dinamičnosti (kao u primjeru: I Sajaim uđe u bašte njezine i bra ih i ne mišljaše na Merveh djevojku ni na zavičaj lijepi. A kada ih opusti, ražalosti se i osjeti prazninu veliku...), a i važan su pokazatelj onoga ko pripovijeda u pjesmama u kojima se glasovi isprepliću (Što drhtiš, Merham, rekoh joj.). Ova arhaična glagolska vremena približavaju nam i orijent, drugo vrijeme i svijet iz kojeg dolaze priče ispričane u zbirci. Od ukupno 1167 glagolskih vremena u zbirci „Sa ploča istočnih“, 545 je aorista i imperfekata, odnosno 46,70%. Aorist prednjači nad imperfektom, te od ukupne brojke on čini 412 glagola, tj. 35,30%. Procenat zastupljenosti aorista i imperfekta posebno je zanimljiv u određenim pjesmama, kao što je slučaj s pjesmom „Tri grada“ gdje iznosi 84,21%, „Gunar“ 76,71%, „Priča o sreći“ 52,66% itd. Posebno su ekspresivni primjeri gdje aorist ne čini većinu glagolskih oblika, što je, za razliku od neutralnog konteksta, u ovoj zbirci izuzetak, pa samim tim glagoli u aoristu postaju stilogeni iz dijametralno suprotnog razloga. U pjesmi „Pismo“ npr, pronalazimo 3 glagola u aoristu od ukupno 30 glagolskih oblika, a oni se nalaze na samom kraju teksta, koji je ujedno u ovoj književnoj vrsti određena pouka: O tugo, jesu li to labudovi s neba ili dolaze sa strana u koje odvedoše Kerameh! – šapćem ja i spuštam glavu na vesla. Kerameh, poslao bih ti pismo ovo po karavani Lebejda trgovca što odlazi u krajeve daleke, ali zli zametoše glasove o tebi i puteve izbrisaše vjetrovi. Glagole odvedoše-zametoše-izbrisaše možemo posmatrati i kao gradaciju, što cijelom odlomku daje dodatnu stilogenu vrijednost. S druge strane, Humo je određene odlomke zasitio velikim brojem glagola u aoristu, najčešće one gdje se surećemo s likovima koji su „ispunjeni ne samo mudrošću nego iskonskom strašću, silom i vatrom, bolom i čežnjom koja se ne može zadovoljiti.“ I obujmih joj stas vitki i ruke mi drhtahu na bokovima njezinim. I ljubih je nezasito i gubih dah svoj. I ona se trže i izvi se pruživo i zasmija se i prsnu stid na licu njezinu. Aorist, osim što je jako frekventan u zbirci, istovremeno je izuzetno stilogen glagolski oblik. Često je upotrijebljen u cilju ritmizacije teksta i dinamiziranja radnje. Njegovom upotrebom radnja je vremenski približena čitaocu, mnogo je afektivnija i ekspresivnija. Pjesmu u prozi, između ostalog, odlikuju i sintaksički paralelizmi, inverzije, nedovršeni iskazi, segmentacija.Unutar samog teksta uspostavlja se izvjesna ritmička pravilnost. Humine pjesme u prozi iz zbirke „Sa ploča istočnih“ nisu izuzetak. Na sintaksičkom planu najučestaliji stilski postupci su inverzija, sintaksički paralelizmi, parcelacija i polisindet. Parcelacija i polisindet imaju različite funkcije u tekstu, a najčešće se tiču ritmičke organizacije samog teksta. Naime, parcelacijom se usporava radnja, naglašava svaki pojedinačni parcelat (Ali, na svijetu slijepih je najviše i riječi moje ne dopiru do njih. Jer, moj put nije staza utrta.), dok se uz pomoć polisindeta radnja dinamizira a istovremeno se uz pomoć ponavljanja intenzifikatora i naglašavaju riječi i sintagme (I Sajaim uđe u bašte njezine i bra ih i ne mišljaše na Merveh djevojku ni na zavičaj lijepi.). Često su ova dva stilska postupka upotrijebljena zajedno. I samo Zalif udovica mlada ne zatvori vrata jer osjeti glas žeđi i želje čovjeka i obradova se kad me vidje. I napoji me i pripitomi milovanjem ženskim. Sintaksički paralelizam u pjesmama u prozi funkcioniše kao refren, jer kako navodi Stojanović-Pantović : „Za nju su karakteristična lajtmotivska ponavljanja i refreni koji se uspostavljaju unutar jedne zatvorene forme, dakle kroz neku vrstu unutrašnje simetrije redukovanog jezičkog materijala.“ To možemo vidjeti u sljedećim primjerima: Šta su daleki krajevi mjesec i zvijezde prema ljepotama Samihe?! Šta je život vječiti i raj spram zagrljaja njezinog, a šta zvukovi udi spram glasa joj?! Šta je noć proljećna prema oku joj, a šta galebovi na pučini plavoj spram grudi njezinih?! / A kada prednoć uđe Alaka u dvorane svoje, prekine joj igru i steže joj pokrete, i vidje grozu djevica u očima njezinim. A kada pade mrak treći, uđe Alaka u dvorane svoje i prekide joj igru i vidje ponovo grozu djevica u očima njezinim. U pjesmi „Mevlidin odlazak“ imamo slučaj i identičnog ponavljanja rečenice na početku i na kraju pjesme: Krvav mjesec gori nad pustarom. Inverzija je najfrekventija stilska igura u cijeloj zbirci. Njene funkcije su različite, od isticanja riječi koja je u inverziji (ljubavi njezinoj, suparnice svoje, blaga zemaljska), uspostavljanja ritma cjeline (...o žeđi moja rano usijana, O, tugo moja duboka, Idi i kupaj se rijekama crnim, jer rijeke crne teku kroz zemlje presite.) pa do inverzija koje su dio ustaljenih fraza ili izraza karakterističnih za tematiku pjesme (svjetovi daleki, kraj rodni, barjak svileni, moj zavičaju lijepi, bedemi gradski, grudi moje, dana jednoga). Sve spomenute sintaksičke igure imaju za cilj i formom teksta vjerodostojnije prikazati njegov sadržaj, naglasiti pojedine dijelove kao i dinamizirati radnju. Na leksičkom planu posebno su zanimljive riječi stranog porijekla, konkretno orijentalizmi koji su i najfrekventiji, što nije iznenađujuće s obzirom da znamo da je najveći utjecaj na Humu u ovoj zbirci imala poezija orijentalnih pjesnika. Orijentalizmi je naziv za riječi koje su u bosanski jezik došle iz orijentalnih jezika, turskog, perzijskog i arapskog, direktno ili preko jezika posrednika. Veliki je broj orijentalizama u našem jeziku zbog gotovo četiri stoljeća turske vladavine na ovim prostorima. Neke riječi ušle su u jezik direktno iz turskog jezika, dok je u određenim slučajevima turski jezik bio jezik posrednik između arapskog i bosanskog jezika, odnosno između perzijskog i bosanskog jezika. Osim orijentalizama koji se inače često koriste u bosanskom jeziku (bašta, behar, bunar, sokak, džamija, čamac...), u zbirci pronalazimo riječi koje nisu u aktivnom leksiku većine govornika bosanskog jezika. Takve riječi su nam posebno zanimljive, jer su stilski markirane tj. imaju različite stilske funkcije. U pjesmi „Kahrimova pjesma“ pronalazimo mnogo orijentalizama čija je funkcija da što bolje prikažu atmosferu i da se likovi govorno okarakterišu, konkretno Kahrim, s obzirom na to da je već u prvoj rečenici predstavljeno mjesto gdje se radnja dešava (Jašemo konje čile i pjevamo pjesme širokim drumovima adanskim.). U sljedećim primjerima možemo vidjeti upotrebu orijentalizama (Pred nama na vrancu jaše Kahrim i kita barjaka zelenog bije ga po burnusu bijelom./Atovi njište pod nama./Jer glas mu treperaše visoko kao soko a slađi bijaše od hurme raamske i mekši od šuštanja ševara u limanima zaspalim.), gdje posebno izdvajamo riječi burnus i liman, s najrjeđom upotrebom u razgovornom stilu. U nastavku ćemo izdvojiti još primjera u kojima su riječi orijentalnog porijekla iskorištene u funkciji govorne karakterizacije likova. U pjesmi „Baštovanova pjesma“ pronalazimo orijentalizam kanat: A moj je otac vjernik i pred nevjernika pjesmom zatvara kanate na prozorima našim., u pjesmi „Hamim“ orijentalizme čirak i konak: I noću, kad sumrak u konake padne i blijedo svjetlo zvijezda, ja ne palim čirake jer ni ti nisi voljela da nam čiraci gore nad posteljom milovanja naših., u pjesmi „Mevlidin odlazak“ orijentalizam terazije: Jer ko je vrijedan istine, tog pobjeđuje samo misao velika, a misao velika pravednija je i od terazija., u pjesmi „Pjesma nepjevana“ orijentalizam ben: Imala je vatreno oko i ben na lijevom obrazu.Osim govorne karakterizacije likova, Humo orijentalizme najčešće koristi za oslikavanje atmosfere koju čitalac lakše razumijeva i predočava upravo zbog speciične leksike. To je vidljivo u pjesmi „Pjesma mladosti“ u sljedećim iskazima: Kad pade suton na oazu, zaspaše krda i probudi se šedrvan pod palmama visokim. U pjesmama u prozi koje su obrađene u sklopu ovog rada, gotovo dosljedno je izvršeno imenovanje svih likova koji se pojavljuju. Muških imena je procentualno više, uzimajući u obzir imena koja se javljaju u tekstovima, ali i u naslovima. Međutim, veliki broj muških imena označava sporedne likove ili pripovjedače, dok je većina priča fokusirana na ženske likove. To je vrlo razumljivo, uzimajući u obzir da je provodna nit cijele zbirke elementarno divljenje prema ženi i njenoj ljepoti. Likovi nemaju prezimena, zbog čega vrlo često uz samo ime lika stoji i čiji je sin/kćer, u čijem je ropstvu ili odakle je, čime se nastoji odrediti identitet pojedinih likova. Najčešće je to jedino što o njima, pored centralnog događaja, saznajemo. Tako upoznajemo Sajaima, mladića iz Đemana, u ropstvu šejka Jenfuha, Hanaru, sina Darubadova, Bahru, sina Harfova... Ovakvo imenovanje likova ima i stilsku funkciju afektivnijeg dočaravanja vremena iz kojeg su ispričane priče, dočaravanju „orijenta starozavjetne beduinsko-nomadske legende“, ali i ukazivanja na važnost priče i pripovijedanja: Ovo mi pričaše Hanara, sin Darubadov, a njemu opet Amr, sin Sitov, a njemu opet Bahra, sin Harfov, a njemu opet Hida, sin Sehamov. Stilski markirana su i imena likova uz koje stoji njihovo zanimanje ili bilo kakva odrednica, poput vračara, starac, mudrac... Rijetki su likovi koji nisu imenovani vlastitim imenom, poput ribarevo djevojče ili žena Hedžamova. Imena likova se od svih nabrojanih tekstualnih stilema najviše ističu svojom stilogenošću, mističnošću i brojnošću. Njihova osobina jakih pozicija teksta iskorištena je u potpunosti jer dominiraju tekstom i skreću i zadržavaju pozornost čitalaca na dijelovima teksta gdje se javljaju. Humini likovi iz zbirke su emotivno snažno okarakterizirani, ispunjeni „ne samo mudrošću nego iskonskom strašću, silom i vatrom, bolom i čežnjom koja se ne može zadovoljiti“. „U Huminoj knjizi Sa ploča istočnih sve je konkretno i događajno“, što možemo primijetiti izdvajajući inkoativne rečenice priča: Jašemo konje čile i pjevamo pjesme širokim drumovima adanskim./Očuo sam joj hod i srce mi je zadrhtalo./Hanara baci mrežu u vodu, mirno sjede na stijenu i dugo gledaše u dubine./Jučer me susrete Hanara i reče mi u prolazu... Kao što je vidljivo iz primjera, Humo svoje priče počinje od glavnog događaja, uslovljen kratkom formom pjesme u prozi. Efektne inkoativne rečenice uvlače nas u priču instantivno, a sličan stilski efekat imaju i initivne rečenice airmirajući onu stranu „istočnjačkih priča bajoslovne pouke životnim iskustvom“: Samo žrtvama svojim ponosi se čovjek, a plač je žena slabih, jer njihova je i radost djetinja-odgovori mi Hedžudž./ Ali kad je prošlo sve, reći ću ti što još smjela ne bih: Ljubav djevojke je voćka u beharu a ljubav žene voćkin plod što podsjeća na zimu skoru./Jer ko sa smrću razgovara život mu je sitan. Finitivne rečenice svih priča iz zbirke najčešće su poučne izreke kakve nalazimo u bajkama koje imaju moralno-poučne tendencije. Elementi bajkovitosti važan su dio ove zbirke, od nepoznatog vremena radnje, nepoznatih predjela, gradova i država, maštovitosti, pa do pouka koje najčešće dolaze od mudrih staraca orlovog vijeka. Isto opaža i Čengić : Univerzalnost osnovne poruke svakog od tekstova u zbirci Sa ploča ističnih nadilazi temporalne i lokacijske odrednice i barijere i transformira se u formu izreka (mudrosti) (...).Tu je bitno spomenuti i intertekstualnost, s obzirom da je u velikom broju priča primijećeno umetanje cijelih ili dijelova pjesama. Takav postupak gradnje teksta dodatno doprinosi ambijentu starih istočnjačkih priča i uspokojenog pričanja legendi, priča iz naroda ili pak intimnih, duboko emotivnih priča o žudnji i žestini ljubavi i ljepote. Konačno, Humo je znao kakvu ulogu imaju jake pozicije teksta i iskoristio ih da budu signali za različite stilske intervencije. Stojanović-Pantović navodi karakteristične tipove pjesme u prozi: autopoetički, deskriptivno-putopisni sa jakim lirskim nabojem, tekstovi na granici crtice ili kratke priče i dijaloški-sa simbolički višeznačnom poentom. Analizom zbirke „Sa ploča istočnih“ sa sigurnošću možemo reći da Humine priče objedinjuju sve navedene tipove. Ako bismo morali okarakterisati zbirku u cjelini i svesti je pod jedan tip to bi svakako bio dijaloški sa simbolički višeznačnom poentom. Međutim, „Priča o sreći“ svakako je svojom formom poetskih i proznih konvencija u okvirima tradicije, kulturoloških tokova, ali i metatekstualne komponente oblika.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: KNJIŽEVNI IDENTITET ČASOPISA MOST
PODNASLOV: N/A
STRANA: 541-570
AUTOR(I): Lejla Žujo-Marić

Mostar je, osim po svojim prirodnim ljepotama, prepoznatljiv i po bogatom kulturno – historijskom naslijeđu. Zapaženu ulogu u promoviranju mostarskih, ali i bosanskohercegovačkih prirodnih i kulturnih potencijala imali su časopisi, posebno oni koji su se kao perjanice javili u mostarskom ambijentu s kraja XIX i početka XX vijeka. Njihov doprinos u razvoju kulturnog identiteta Bosne i Hercegovine je sasvim sigurno veliki, a s obzirom na to da se ovo istraživanje fokusira na književni segment, onda je vrijedno spomenuti da se u mostarskim časopisima Hercegovački bosiljak, Zora, Biser, itd oblikuje novi književni izraz bosanskohercegovačkih pisaca u simbiozi sa društveno aktuelnim temama i mijenama. Pritom, ovi časopisi neprekidno komuniciraju i sa tada aktuelnim tokovima u svjetskim književnim okvirima donoseći prijevode tekstova iz stranih književnosti, a stvarajući i pretpostavke za razvoj nauke o književnosti te književne kritike i književne historije u bosanskohercegovačkom kulturnom kontekstu. Na tragu navedenog nastojat ćemo posmatrati i Most, časopis za kulturu i društvena pitanja kao jedan od prepoznatljivih koji je obilježio drugu polovinu XX vijeka na mostarskoj kulturnoj sceni. Salko Šarić u knjizi Pregled stvaralaštva u Mostaru iz 2017. godine bilježi da su idejni tvorci ovoga časopisa Ihsan Ico Mutevelić, Velimir Laznibat i Radivoje Rade Budalić, te da je prvi broj ovog časopisa izašao 1974. i izlazio je do br. 89/1992. godine kada zbog rata prestaje izlaziti. Njegovi urednici bili su Radivoje Rade Budalić Atif Kujundžić u tekstu Jedan stao, drugi pao, a sad oba uzgor, napisanom povodom obnove Starog mosta u Mostaru 2004.godine, a sjećajući se i na 1974. godinu kada je pokrenut rad Časopisa Most, apostroira ulogu Prve mostarske književne komune u bosanskohercegovačkom kulturnom ambijentu, te zapisuje i sljedeće Zato što je Prva književna komuna Mostar, kao izdavač, u idejnom, sadržajnom, književnoestetskom i likovnotehničkom smislu i značenju predstavljala visoki kriterijum mostarskog i bosanskohercegovačkog kulturno – umjetničkog prostora i miljea, a časopis Most, javlja se u sasvim prirodnom slijedu: kako bi zaokružio kulturološko-antropološku sliku i predstavu o pregnućima i postignućima mostarskoga predznaka i onoga što taj ljudski i umjetnički krug može i znači. Obnovljeni rad časopisa Most počinje od 1995. godine, a njegov urednik je Alija Kebo. Proslovljen riječju urednika Alije Kebe gdje se referira na društveno aktuelne teme, unutrašnja kompozicija Mosta oblikuje se iz nekoliko rubrika, a to su: Aktuelnosti, Književnost, Likovni život, Baština, Osvrti i bilješke, te su u nekoj mjeri izmijenjene u odnosu one koje su zamišljene u idejnom konceptu časopisa iz 1974. godine. Ljubica Ostojić u svome tekstu Nova serija Mosta objavljenom u broju 9 (nova serija) iz juna / jula 1997.godine bilježi svoja zapažanja o časopisu Most i ulozi Alije Kebe i Jusufa Juse Nikšića u kontekstu njegovog obnovljenog rada No, govoreći o novoj seriji MOSTA, koja kreće u periodu velikih promjena i mijena, i društvenih i kulturnih, može se u startu konstatirati o novom konceptu i kvalitetnom skoku u svim nivoima ovog časopisa. On ima za ambiciju, a to i uspješno realizira, sačuvati izvjesnu tradiciju, mislim vlastitu. Što se tiče Mostara i njegove kulturne tradicije, dozvolićete mi, tu se ima obilje materijala za očuvanje i za punu svijest o tome. MOST se po svemu uklapa u rečeno. Ali nova i drugačija vremena ne podrazumijevaju tek puku inerciju. Naša, ne! Dapače! S obzirom na karakter ovoga istraživanja, detaljnije ćemo se baviti rubrikom Književnost unutar ovoga časopisa. Nju sadržajno čine tekstovi književne produkcije kao i prilozi iz historije književnosti. Pošto je u časopisu objavljeno dosta književnih tekstova, u ovom radu fokus će se zadržati na analizi tekstova onih autora koji su već prepoznati u kanonu bosanskohercegovačke književnosti. U smislu književne produkcije, prepoznaju se imena književnika koji su tokom dvadesetog vijeka i poslije obilježili kulturni i književni život ovih prostora, poput Irfana Horozovića, Nedžada Ibrišimovića, Kemala Mahmutefendića, Zlatka Topčića, Nenada Radanovića, Advana Hozića, Ljubice Ostojić, Ismeta Bekrića i Zilhada Ključanina. Njihovi tekstovi se javljaju u raznim književnim oblicima – od lirske pjesme do pripovijetke i monodramskog kazivanja u prozi, a ne smiju se zanemariti ni sjećanja na znamenite književnike. Sjećanje na književnike, ali i sjećanje na čuvene Mostarce jedno je od identitarnih čvorišta obnovljenog časopisa Most u brojevima od 1995. pa nadalje, a to će se posebno potvrditi u brojevima nastalim tokom prvih godina 21. stoljeća. Autori sjećanja na književnike uglavnom su pisci koji su njihovi savremenici ili su stasavali na tragovima književne riječi svojih prethodnika, eliotovski, sjećanje je dokaz o umreženosti individualnog talenta i tradicije. Vrijedno je istaknuti i sjećanje na Musu Ćazima Ćatića i njegove mostarske dane iz pera Alije Isakovića, a objavljeno u broju iz 1995. godine kada se navršilo 80 godina od pjesnikove prerane smrti. Irfan Horozović autor je sjećanja na Maka Dizdara, a potaknut je tragičnom sudbinom Bosne i njenih ljudi, te magijskom Makovom riječju da taj usud ispjeva. U broju 93 iz marta – aprila 1996. godine zapaža se sjećanje na Miroslava Krležu autora Fikreta Ibrahimpašića naslovljeno kao Velikan s Gvozda – moj susret i razgovor s Miroslavom Krležom 5.veljače 1973. godine u Zagrebu gdje iznosi motive za ovaj događaj, lične impresije iz tog susreta te Krležina promišljanja o bosanskohercegovačkoj historiji i kulturi. Na stranicama Mosta, posebno u brojevima iz 1995. i 1996. godine može se naći izbor iz književnog opusa bosanskohercegovačkih pjesnika poput Hamze Hume, Alekse Šantića, Skendera Kulenovića, Alije Nametka i Envera Čolakovića. Dok je, s jedne strane, časopis Most nastojao promovirati književnu baštinu Bosne i Hercegovine kroz djela pisaca koji su već dio historije bosanskohercegovačke književnosti, uvodio je i tekstove novih, mladih autora, s druge strane, posebno onih vezanih životom i odrastanjem uz Mostar. Pored tekstova iz domaće književne produkcije, stranice rubrike Književnost posvećene su i tekstovima iz stranih književnosti, bilo da je riječ o recentnim književnim pojavama ili o tekstovima i autorima čija se djela smatraju antologijskim. U broju 92 iz januara/ siječnja 1996. godine Srebren Dizdar donosi tekst o dobitniku Nobelove nagrade za književnost Šomasu Hiniju, irskom književniku, uz prijevod triju njegovih pjesama. Ovaj autor će i u kasnijim brojevima časopisa Most donositi tekstove iz oblasti engleske književnosti, najviše o pjesnicima engleskog romantizma čiji ideali slobode, buntovništva i povratka prirodi i čistoti bića trebaju biti duhovna staza oživljenja i obnove u mostarskoj kotlini nakon burnih ratnih stradanja u periodu od 1992. do 1995. godine. Devedesetih godina objavljivani su tekstovi iz norveške književnosti čija je tematika vezana za rat u Bosni i Hercegovini u periodu od 1992. do 1995. godine, ali s viđenjem iz norveške perspektive. Uvod u ovu rubriku donosi Munib Delalić svojim pismom Bosna i Hercegovina u norveškoj poeziji otkrivajući koloplet emocija u rasponu od grižnje savjesti, krivnje do nemoći da promijeni stanje u kojem se nalazi njegova domovina. Sa osvrtom na novi kulturološki kontekst u kojem se paralelno govori o napuštenom domu i otrgnutom zavičaju, ovaj tekst je svjedočanstvo o duhovnim krizama koje proživljava čovjek prognan iz Bosne suočen s novim jezikom i drugom kulturom. Za razliku od spomenute, vanjske perspektive, pogled na rat u poeziji Rosemary Menzies je unutarnji, bosanski, a o tome će detaljnije govoriti tekst Amira Brke Nad baštinom grobova – Rosemary Menzies: Pjesme za Bosnu - Poems for Bosnia, Durieux, Zagreb, 1996objavljen u broju 116 – 117 iz juna/ jula 1999. godine Tekst je nastao kao prikaz pjesničke zbirke Pjesme za Bosnu Rosemary Menzies u kojoj autor prepoznaje istinsku umjetnost bez epskog patosa gdje je lirski glas onaj koji bira ljudsku optiku i iz nje pjeva. U brojevima koji nastaju nakon 2000. godine časopis će se izborom književnih tekstova udaljavati od teme rata u Bosni i Hercegovini, a donosit će izbor iz korpusa stranih književnosti. Tako su u brojevima iz 2004.godine objavljeni tekstovi iz savremene holandske i savremene poljske književnosti, savremene američke poezije, savremene njemačke i austrijske književnosti, te savremene iranske književnosti. Vrijedno je istaknuti da su prijevodi iz slovenačke književnosti gotovo u kontinuitetu prisutni na stranicama časopisa. Identitet ove rubrike nije potpun ako se ne spomenu i tekstovi iz oblasti historije književnosti. Marko Vešović u tekstu Emina donosi analizu istoimene Šantićeve pjesme. Iz oblasti književne historije treba spomenuti i tekstove Nusreta Omerike koji aktueliziraju pojave iz starije bošnjačke književnosti, do teksta Dijane Hadžizukić o ženskim likovima u Muradbegovićevom djelu objavljenom u jednom od brojeva 1998. godine a nastao u povodu 100.godišnjice od rođenja ovog značajnog bosanskohercegovačkog književnika. U jednom od brojeva iz 2004. godine Elbisa Ustamujić donosi intervju sa Huseinom Bašićem uz izbor iz njegove poezije iz pjesničke zbirke Kad su gorjele Božije kuće, te prikaz ključnih toposa njegovog književnog rada. Uz njih, uočljivi su i prilozi iz jezičke baštine autora Asima Pece i Muhameda Šatora koji osvjetljavaju pitanja iz savremenog bosanskog jezika, ali otvaraju i zanimljive teme spram pitanja njegovog historijskog kontinuiteta. S obzirom na to da će „devedesetih godina Mostar, pred naletom mračnih fašisoidnih ideologija i moći njihovog oružja, postati najrazoreniji grad u kome se dogodio urbicid i kulturocid“, ni književne tekstove objavljivane u časopisu Most u periodu od 1995. do 2005. godine ne možemo pratiti van ove činjenice. Iz ratnom uništenog Mostara časopis Most donosi tekstove koji nisu samo usmjereni na mostarsku ratnu tragediju, nego se na njegovim stranicama mogu naći književni radovi i domaćih i stranih autora sa tematikom rata u Bosni i Hercegovini od 1992. do 1995. godine. Time časopis Most slijedi osnovnu misiju povezivanja ratom pokidanih prostora oblikujući svoj književni identitet u antiratnom govoru i stavu šireći ideju jedinstva i čovjekoljublja u vremenima zla. Od autora iz bosanskohercegovačke književnosti svojim književnim tekstovima javljaju se pisci Zilhad Ključanin, Muhidin Šarić, Ismet Bekrić, Ljubica Ostojić, Zlatko Topčič i drugi. Ratno iskustvo oblikuje se iz različitih vizura – civilne, prognaničke, vojničke, logoraške, ali iz svake se nedvojbeno svjedoči o besmislu rata. Zilhad Ključanin iz perspektive vojnika ispisuje dvije pjesme: Travnik, 1995. i Sinovi Ademovi. U prvoj pjesmi centralni motiv je vrijeme i njegova preturenost uzrokovana ratom, a uz njega je prožeta tema smrti za domovinu, epski oblikovana kultura i njen utjecaj na proil vojnika u ratu u Bosni i Hercegovini u periodu od 1992.do 1995.godine. U pjesmi Sinovi Ademovi jasno je izražena intertekstualna veza sa islamskom religijom (npr: Musaf, sure, džennet) unutar kojih se izgrađuje duhovni otpor stanovnika Trnove prema neprijatelju i uspostavlja vrijednosna distanca spram ideologije zločina i uništavanja svega drugog i drugačijeg. Ova pjesma vrijedan je dokaz o međusobnoj prožetosti poezije i proze Zilhada Ključanina jer je u njoj moguće uočiti klice budućeg narativnog jezgra njegovog romana Šehid. Ljubica Ostojić ispisuje pjesmu Jednostavno umiranje donoseći portret generacije koja nosi „pola stoljeća poraza / U prtljagu / sa neurotičnim tikovima / i idealima u prahu / kroničnom mučninom, / ratnim iskustvima, / bolima u zglobovima“. Lirski subjekt priziva prostore uništene ratom, a time i slike svoga prijašenjeg života otrgnutog i dalekog– baštu „Bagrem“ kafane, čitaonicu sarajevske Vijećnice, Stari most i Kujundžiluk, kaić „Zona sumraka“ do doma. Toliko je nedostižno otići u vrelo mostarsko podne, naručiti hrpu knjiga te čitati, čitati u tišini, odskitati Avenijom vječnost, kao i domu se svom vratiti. Sve ono što je nekada bilo blisko i drago, rat je otrgnuo od pojedinca osudivši ga na nemir, lutanje i otuđenost. Prozni tekst Premiere urgence Zlatka Topčića tematsko – motivski je vezan za opsadno Sarajevo. Likovi su metonimijski postavljeni kao Stranac i Srbin Koji je Ostao u Sarajevu, hronotopski je smješten u enterijer kafane u opkoljenom Sarajevu, a pokušaj dijaloga između likova je oblikovan u duhu poetike teatra apsurda gdje „ne postoji ništa od onoga što vidite“. Bosanski emigrantski blues Kemala Mahmutefendića je prozni tekst satkan od monološki intonirane ispovijesti bosanske prognanice, konobarice u jednom kaiću na Zapadu. U formi zamišljenog dijaloškog obraćanja, prisutan je samo jedan glas – ženski koji monodramskim intenzitetom donosi sekvence iz svog izbjegličkog života s kćerkom Vildanom. Ostavši uslijed ratnog vihora sama sa kćerkom, osuđena na izbjeglištvo i preživljavanje u novom kontekstu, junakinja progovara o nepovoljnom ženskom položaju pod tuđim suncem koji je još više produbljen gubitkom doma i porodice. Neznana junakinja dobiva ponudu za brak koji ne želi, suočava se sa zlonamjernim gazdama kaića i opasnim gostima (jedan od njih je nasilnički nasrnuo na nju), teškom zaradom, a dok se slojevi naracije rastvaraju otkriva se i srž onoga što je najveći ženski ratni udes: zarobljeništvo u ženskom ratnom logoru i ratno silovanje. Da je identitet logoraša jedan od onih koji rat nemilosrdno nameće bosanskom čovjeku, svjedoče i pjesme Muhidina Šarića. One o logoraškom iskustvu ne progovaraju sa vremenske i prostorne distance, nego upravo suprotno – iz samog dna pakla. Riječ je o tekstovima Keraterm, Sa ove strane svijeta, Običan logoraški dan i Logoraševa molitva objavljenim u broju 106 – 107 iz oktobra 1998.godine. Ispjevane iz perspektive logoraša lišenog svih ljudskih prava, iz pozicije Agambenovog homo sacera koji je u bosanskohercegovačkom kontekstu oživio pedeset godina nakon holokausta, Šarićeve pjesme jasno svjedoče u užasima rata, a utisak je upotpunjen oštrim vizuelnim doživljajima mraka i olaktivnim elementima uokvirenim u naturalističku atmosferu izopačenja i smrada. Logor Keraterm simbolizira bolest, raspadanje, raspuknuće uma i sumrak civlizacije o čemu snažno govore stihovi iz istoimene pjesme: „Keraterm / kao tumor se širi nad mojim gradom / vonja crna logoraška noć / slijepa i gluha“. Mašinerija rata je toliko usložnjena, a industrijalizacija smrti svakodnevna pojava u utrobi logora. Buldožer smrti bdije i na javi i u snu logoraševog bića: „Samo da sklone ovaj žuti buldožer / da ga iz očiju mi / da ga iz svijesti mi / istjeraju./ Pa da se čitava ta prokleta zubata neman / ne uvlači cijele noći / pod moje podbuhle kapke.“. Ispjevane iz unutrašnjosti logoraške muke, sa ove strane svijeta gdje postoji samo stražar, Šarićevi stihovi introspektivno nastoje zabilježiti neuhvatljive sfere psihičkog života u kojima se ranjeno ljudsko biće bori sa slikama realnosti, ali snagom duha odolijeva smrti i besmislu. Posebna vrijednost unutarnjeg otpora emotivno je iskazana igurom majke u logorskom paklu: „Majko / otkud ti u ovom gustom neproziru / na smetljištu ljudskih duša!“ Uvođenjem apsolutnih kontrasta - čistote majčinog lika i logorskog bezumlja i mraka, Šarić uspostavlja vrijednosnu distancu između žrtve i njenog krvnika. Prizivanje majčinog lika simbolizira snagu čovjekoljublja, nadu i utjehu koji, uprkos zlu, pobjeđuju. Uz sve navedeno, ove pjesme, baš kao i Ključaninove, grade intertekstualnu vezu s prozom. U Šarićevoj književnoj biograiji je riječ o djelu Keraterm, prozi testimonijalnog usmjerenja koja se komplementarno može čitati s tekstovima Elija Wiesela i Prima Levija ukazujući na dramatičnost historije XX vijeka obilježenu holokaustom i genocidom. Ismet Bekrić javlja se ciklusom pjesama na stranicama časopisa Most. Posebno je zanimljiva pjesma Sarajevsko sunce napisana u Ilirskoj Bistrici decembra 1995.godine a posvećena kiparu i slikaru Mustai Skopljaku koji je od komadića razbijenog stakla stvarao skulpture. Motiv stakla raspršenog po Sarajevu, koji je kao književni motiv poslužio i Tvrtku Kulenoviću u romanu Istorija bolesti, i u Bekrićevoj pjesmi od smrtnonosnog dobiva umjetnički potencijal simbolizirajući život i svjetlost koja se u opkoljenom Sarajevu brutalno zacrnjuje ubijanjem. Polomljenost svijeta koju proizvodi rat uzaludna je spram cjeline sunca relektovanog na staklu „Na svakom, / razbijenom, /rasutom, / komadiću stakla / po ulicama / Sarajeva / vidi se / cijelo sunce. / Kad prekriju brdo, / kad ubijaju/jutro, / sunce se / rađa / iz komadića / stakla.“ Velimir Milošević, poput Muhidina Šarića i Ismeta Bekrića prepoznatljiv kao pjesnik za djecu i omladinu, pjesme s tematikom rata u periodu od 1992. do 1995 godine objavljuje u časopisu Most gotovo u kontinuitetu do svoje smrti 2004. godine. Izdvajaju se naslovi Ovo je Balkan, draga i Gruvaju topovi negde. Ispjevana na tragu uvijek živog saznanja da je Balkan prostor neizvjesnosti, ratova i boli, pjesma Ovo je Balkan, draga intertekstualno komunicira sa temom Sarajevskog atentata i ubistva Franza Ferdinanda. Sarajevo, početkom, a potom i krajem XX vijeka postaje epicentar iz kojeg izbija ratna lava. Istim stopama kojima je Ferdinand hodio, a brojni izginuli na peronima traumatičnog vijeka, lirski subjekt traži svoj put do drage, intimno bliskog bića, ali su i noge i ruke kojima bi ostvario taj povratak polomljeni, baš kakav je i svijet čovjeka koji je iskusio rat. U snažnijem intimističkom tonu oblikovana je pjesma Gruvaju topovi negde. Lirski subjekt u naručju čuva svoju dragu dok im obojema prijeti smrt iz topova. Romantičarski toposi nježnosti, ljubavi i tananih tonova pokušavaju se oduprijeti smrti i zvuku topova. U prividnoj sigurnosti, lirski subjekt je svjestan da se rat nastanjuje u sve pore njegovog bića „Kroz mene huje ratovi/ i na komade raznose/ Sve što sam za tebe čuvao“. Senka Marić se gotovo iz broja u broj javlja poezijom čije se tematsko – motivsko čvorište plete od intimnog i ljubavnog do ratnog i prognaničnog iskustva. Izdvajaju se naslovi Bijela Belgija, Gorka pjesma, Ničija zemlja, Kiša, Pred nekim novim jutrima. Lirizam, ženski glas kojim se pjeva o ženskom iskustvu pokazuju se kao konstanta književnog stvaralaštva Senke Marić s ishodištem u poeziji. Također, zanimljivo je pratiti i pomak ka proznom i u formalnom smislu što može biti ilustrovano književno nagrađenom pripovijetkom Priča o srcu iz 2000. godine gdje se uočavaju tematsko – motivske tačke koje će u romanima Kinstugi tijela i Gravitacije biti okosnicom: smrt, porodica, bolest i njihov odjek u senzibilnoj ženskoj duši. Nedžad Maksumić se u jednom od brojeva časopisa Most iz 1997. godine javlja dvama zanimljivim tekstovima. Prvi je naslovljen „O šakama (i jednako lijepim stvarima)“ objavljen je na talijanskom jeziku u književno – teatarskom časopisu Societa di pensieri u Bolonji 1994. godine. Maksumićev subjekt progovara: „Vidio sam ljude bez šaka i šake bez ljudi“ sublimirajući iskustvo egzistencijalnog obruča iz apokaliptičnog doba. Misao se lajtmotivski provlači kao upozorenje i utisak kojeg se ne može osloboditi.Maksumićev tekst satkan je na principu britkih asocijacija s jasnom sviješću o simboličkom značenju šake u različitim diskursima – od historijskog, religijskog do dnevno – političkog i ratnog gdje ljekari pokušavaju zašiti šaku na ruku i očuvati cjelovitost ranjenog ljudskog tijela. Drugi tekst je isječak iz šireg pripovjednog tkiva naslovljenog kao Putokazi razbacani po zemlji s jakim osjećanjem nadolazećeg rata i uputama kako iz tog ludila, unatoč gubicima, izaći dostojanstveno i osnažiti sopstveno biće u duhu trajnih humanističkih vrijednosti. Iako dati u odlomcima, vidljivo je da oba književna teksta podražavaju dijalog sa ilozoijom 20. vijeka i modernom književnom tradicijom nijansirajući Maksumićev književni izraz nastao na razmeđu dramskog naboja i lirske sugestivnosti u proznoj formi. Ovdje je važno obratiti pažnju i na pisce iz drugih evropskih zemalja koji su nastojali kroz svoja književna djela prezentirati rat u Bosni i Hercegovini u periodu od 1992. do 1995. godine. Pjesnici kao što su an Erik Vold, Mathis Mathissen, Odd Abrahmsen, Jaume Cres su u susretu s bosanskohercegovačkim izbjeglicama, vijestima iz štampe prepoznali književni potencijal surove ratne zbilje, te su je nastojali umjetnički predstaviti, ali i izraziti svoj etički stav spram tog historijskog događaja. Munib Delalić je doprinio prezentaciji norveške književnosti s temom rata u Bosni i Hercegovini u časopisu Most. Tako je u broju 12/97 objavljen izbor iz poezije norveških autora poput Jana Erika Volda, Mathisa Mathissena i Odda Abrahamsena čiji su stihovi znak saosjećanja s ratnom tragedijom Bosne i Hercegovine i njenih ljudi. Jan Erik Vold objavljuje dvije pjesme, prva je Ova Evropa o kojoj oni govore, a druga Skupljeni ljubavni život Borislava Heraka. Pjesma Ova Evropa o kojoj oni govore ispjevana je na središnjem motivu tragične historije 20. vijeka, motivu logora. Na istoj liniji historije nalaze se Bosna 1993. godine i Warszava 1943 – obje su geto u srcu modernog svijeta koji ravnodušno posmatra smrt nevinih ljudi. Nedvojben je i stav s kojim pjesnik oblikuje lirski glas u pjesmi, a riječ je o buntu i kritici prema Evropi i njenim vrijednostima. Treblinka i Srebrenica su ogledalna polja historije, znakovi da je recidiv svojstven historijskom toku Evrope koja nijema i gluha srebrenički genocid prati putem tv ekrana nezainteresovana da ga spriječi. Pjesma Skupljeni ljubavni život Borislava Heraka, za razliku od prethodne koja je zasnovana na kolektivnoj slici stradanja i historijske nepravde ispjevane iz perspektive suosjećanja sa žrtvama rata u Bosni i Hercegovini od 1992. do 1995. godine, u središnje mjesto stavlja vojnika koji je učestvovao u ratnom silovanju i ubijanju nevinih djevojaka. Lirski subjekt je Borislav Herak, vojnik najnižeg čina, onaj koji je u svom „ljubavnom životu“ unesrećio jednu Nailu, Amelu, Inu. Ipak, u Inu se zaljubio, a ljubav je promijenila i njegov zločinački proil – nju nije mogao silovati. U časopisu Most, prvo poezijom, a potom i prozom, javlja se i Mathis Mathissen, autor savremene norveške književnosti. Njegovim pjesmama je zajedničko kolektivno slikanje bosanskih izbjeglica koje su tokom rata stigle u Norvešku. Iz perspektive onoga čija kultura otvara vrata ratom unesrećenima, Mathissen izražava poštovanje i suosjećanje prema ljudima koji su u ratnim mukama i bez svojih domova potražili spas pod drugim suncem. U pjesmi Sav narod bosanski dominiraju motivi prirode, posebno vode (šumeće, kapave vode) koja je asocijativno polje za rat i krv nevinih bosanskih ljudi. Pjesma se otvara dobrodošlicom bosanskom narodu: Miralemu, Muharemu, Admiru, Amni, a završava obraćanjem Bosni i svim njenim narodima „Bosno, jednog ćeš dana/ opet oko sebe skupit svu djecu / u dolinama zelenim, / na suncem okupanim planinama i duž / dubokih rijeka / Srbe, Muslimane /, i Hrvate, Albance i Cigane / sav narod bosanski“ U drugoj pjesmi pod naslovom Bosanske izbjeglice lirski subjekt je opet onaj koji pjeva iz perspektive zemlje koja dočekuje izbjeglice. Pjesma donosi panoramski prikaz bosanskih izbjeglica, a svi su određeni nekom kvaliikacijom, odnosno, osobinom kao i socijalnom diferencijacijom: uz mladu populaciju karakterističan je motiv srca, a naziva ih i nadom naroda; besane žene su one uz koje se veže motiv jednostavnih slatkih kolača; uz kolektivni lik djece donosi motiv tihe igre i roditeljskog straha koji oni osjećaju, a uz lik stare majke veže se motiv bezubosti i dezorijentiranosti. Posebno se izdvaja radnička populacija s motivom ruku koje više nisu iste, a za sve njih je zajednički osjećaj tuge i bezdomosti, te je želja lirskog subjekta da sopstveno srce proširi kako bi ono primilo sve bosanske izbjeglice. U brojevima časopisa Most iz 2000. godine objavljeni su odlomci iz njegovog romana Roman iz Bosne: Šandor, a koji je Munib Delalić preveo na bosanski jezik. Prema riječima Muniba Delalića Mathis nas svojom knjigom pokušava podsjetiti na našu (urođenu) zaboravnost, ukazuje na povijesno ponavljanje na balkanskim prostorima, na prokletstvo koje se nastavlja. Ovo neveliko djelo kazuje o prvim danima rata u Bosni. U prvome planu piščeva promatranja su djeca, njihovo, na najgrublji mogući način, prekinuto djetinjstvo i naglo, prisilno odrastanje. Te čiste, nevine dušice bivaju pritisnute teškim, do jučer posve nepoznatim, upitima. Stvamosne se slike naprosto zakivaju u dječju dušu (kao probuditi se s krikom, veli pisac). I upravo u takvim relacijama dolazi do izražaja Mathisovo izuzetno poznavanje dječje psihe jer on i jeste poznat, prije svega, kao autor za djecu i omladinu. Časopis Most donosi i tri pjesme nagrađivanog norveškog pjesnika Odda Abrahamsena. Riječ je o pjesmama Još jedanput, Naše oblasti i Sile će zašutjeti. Abrahamsen ponire u suštinu bosanske ratne stvarnosti pjevajući o porušenim bosanskim gradovima poput Mostara, Sarajeva i Goražda dajući im nova značenja. Za razliku od prethodnih koje veristički oslikavaju izbjegličke sudbine nesretnog bosanskog naroda, Abrahamsenove pjesme odlikuju se apstraktnijim slikama i hermetičnijim karakterom. Njegove pjesme o bosanskoj ratnoj tragediji devedesetih prizivaju naslijeđe avangardnog oblikovanja stvarnosti, kao u primjerima: zabluda koja naizgled krvari; mir razgolićen i krhak kao samoća do motiva koji naturalistički progovaraju o esenciji smrti – još ovi natečeni izgoreni mrtvi, odnosno projekcije ratnog stradanja na iskrivljeni doživljaj pejzaža - strši teška stijena u crnu mjesecu kolovozu.Posebno se snažnim utiskom odlikuje slika mrtve obješene djevojke u kojoj je simbolizirana sva surovost rata – s jednim disajem cijepaš začuđeno djevojkino lice međ drvećem magnolije / i hudim barjakom u visini. Broj 106 – 107 iz 1998. godine donosi i izbor iz savremene španske poezije u kojoj je također književno oblikovana tema rata u Bosni i Hercegovini. U pjesmi Poemari di Bosnia / Bosanska pjesmarica koju je napisao Jaume Cres, a štampana je dvojezično, prisutni su motivi mržnje, smrti, krvi i čekanja u dugim redovima za hranu. Lirski subjekt se obraća zamišljenom sagovorniku pun gorčine i beznađa apelujući na polomljenu sliku svijeta onoga ko je iskusio smrt najbližih „Kad svoje roditelje vidiš / prorešetane na rodnoj grudi / i pogled kad ti odbludi: / utjeha uzaludna biće ti / život novi sav u tami. “ U broju 108 – 109 iz novembra / decembra 1998. godine pjesmom naslovljenom Mostar javlja se austrijski pjesnik Peter Paul Wiplinger. Pjesma je objavljena dvojezično na njemačkom i u prijevodu na bosanski jezik koji paralelno prati tekst na izvornom jeziku. Središnji motiv pjesme jeste Mostar, a lirski subjekt progovara iz perspektive putnika na kojeg je ovaj grad ostavio poseban utisak pun ljepote i topline. Motivi su organizovani u dvije vremenske dimenzije koje se međusobno razilaze, a oslikavaju isti grad: jednu čini prošlost, prijeratno doba ispunjeno raznolikim ljepotama – od prirodnih do kulturnih simbola (rijeka, most, minareti, zvona, vino, grobovi), a njoj je suprotstavljeno vrijeme rata i urbicida (ruševine, bol, žrtva, rat, rušenje, život, smrt). Emotivni utisak upotpunjavaju vizuelni (zelena rijeka, vino tamnocrveno ko krv u čaši, svjetlo, tamnoplavi mač) i auditivni elementi (zov mujezina miješao se sa zvukom zvona). Njihov izostanak znak je novog vremena razgrađenog ratom i ispunjenog ratnom traumom, a ti stihovi čine i najčvršće emotivne tačke pjesme– prošle su lijepe slike / sad zemljom vlada rat gdje u mostarskom ambijentu bez zvuka čovjek zanijemio od boli / sjedi bez suza na ruševinama. Wiplinger je u broju 115 – 116 iz juna / jula 1999. godine objavio zanimljiv tekst pod naslovom Literatura i rat: literatura kao metafora života.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: RUKOPISNA VERZIJA BOSNEVIJSKIH (ALHAMIJADO) PJESAMA MUHAMEDA RUŽDIJA U MEDŽMUI (R 31) MUZEJA HERCEGOVINE U MOSTARU (S POSEBNIM OSVRTOM NA PJESMU OGLAN NASIHATI)
PODNASLOV: N/A
STRANA: 359-372
AUTOR(I): Alen Kalajdžija

Među znamenitim Bošnjacima koji su imali ime ili nadimak Rušdi navodi se npr. Hadži Muhamed-efendija Rušdi iz Akhisara, koji je rođen u prvoj polovini 18. st.. Drugi, daleko poznatiji autor pod imenom Muharem Dizdarević alias Muhamed Rušdi jeste bosnevijski (alhamijado) autor s kraja 19. i početka 20. st. Najpotpunije historigrafske i biografske podatke o Muharemu Dizdareviću (Muhamedu Rušdiju) dalo je nekoliko književnih historičara, koji su se u pojedinim aspektima i podacima iz života ovog autora referirali i na neke druge dostupne izvore (up. Busuladžić 1935), te će navedeni podaci o ovom autoru biti dati na osnovu navedenih izvora. Muharem Dizdarević, poznatiji pod pjesničkim pseudonimom Muhamed Rušdi (Ruždija) – što inače iz arapskog oblika Rušdī znači “onaj koji ide pravim putem”, porijeklom je iz čuvene trebinjske porodice čiji je rodonačelnik Hasanaga Resulbegović, koji je 1718. bio dizdar trebinjske tvrđave Banj Vir, po kojem su potomci kasnije i prozvani Dizdarevićima. Iako u historiograiji postoje sitna sporenja oko godine rođenja ovog autora, može se kazati da je rođen 1823. ili 1825. u Trebinju, gdje je najprije završio muslimansku početnu vjersku školu – mekteb, nakon čega se školovao u osnovnoj pravoslavnoj školi da bi kasnije završio i trebinjsku medresu, u kojoj je vrlo dobro naučio arapski, perzijski i turski jezik. Profesionalno je bio činovnički vezan u službenim organima osmanske Bosne u svojstvu carinika. Dolazak austrougarske vlasti u Bosni i Hercegovini 1878. dočekao ga je u Trebinju, gdje je napustio činovnički posao, uprkos činjenici da je bio jako obrazovan te poznavao tri pisma (arebicu, ćirilicu i latinicu). Premda je također poznato da je nemali broj činovnika domaćeg porijekla iz osmanske prešao u austrougarsku administraciju, to nije bio slučaj s Muhamedom Rušdijem. U svojim pedesetim godinama života, upravo nakon napuštanja birokratije, Rušdi započinje svoj pjesnički život, u kojem će napisati hiljade stihova na bosanskom jeziku i arapskom pismu. Umro je 1905. godine u rodnom gradu, gdje je ukopan na groblju Gorica. Kako je već spomenuto, Rušdi će u ozbiljnim srednjim godinama života početi s pisanjem bosnevijske (alhamijado) književnosti, u kojoj će dati nemjerljiv trag u razvoju i ukupnom estetskom i poetičkom zaokruženju ove vrsti književnojezičkog stvaralaštva na bosanskom jeziku. I Nametak i Huković navode da su iza Rušdija ostale dvije zbirke njegovih pjesama – jedne od 91 stranice dvostupčanog teksta, koja je autografska i koju je pred kraj života sastavio, prepisao i uvezao sam autor, čiji je vlasnik bio Alija Nametak, te druge – koja se sastoji od 55 stranica, od kojih je 48 dvostupčanog a sedam jednostupčanog teksta, koji se nekada čuvao u ANUBiH, a čija je sudbina nakon agresije na Bosnu i Hercegovinu faktički nepoznata. Pored toga, M. Busuladžić navodi da postoji Rušdijev zbornik od 156 stranica, a koji se čuvao kod autorova unuka, koji, nažalost, do danasnije pronađen. Kad su posrijedi djela Muhameda Dizdarevića, na osnovu njemu dostupnih dviju zbirki, Nametak navodi popis svih njegovih autorskih sačuvanih rukopisa poetskoga tipa na bosanskom jeziku, što ovdje ne uključuje Rušdijeve prijepise pjesama drugih autora, zatim tekstove na arapskom i turskom jeziku te prozne tekstove na bosanskom jeziku koje je napisao ovaj autor: 1. O vrijednosti učenja Mevluda – 8 jedanaesteračkih bejtova 2. O vrijednosti učenja Mevluda, proširena varijanta – 11 jedanaesteračkih bejtova 3. Mevludi-šerif – 210 uglavnom jedanaesteračkih bejtova 4. Priča na bosanskom o bagdatskoj gospođi – 25 jedanaesteračkih bejtova 5. Kraća pjesma o sebi – 5 jedanaesteračkih bejtova 6. Uvodna pjesma u Mevlud – 15 jedanaesteračkih bejtova 7. Mevludi-šerif bi lisani bosnevi – 129 jedanaesteračkih bejtova 8. Mi’radž – 88 jedanaesteračkih bejtova 9. Bosnevi idžmala Ismail pejgamber hikajesi– 109 jedanaesteračkih bejtova 10. Vefatun nebijji – 163 jedanaesteračka bejta 11. Munadžat – 32 jedanaesteračka bejta 12. Vefati Fatimetuz-Zehra – 91 jedanaesterački bejt 13. Hićaja o Ejjub pejgamberu – 94 jedanaesteračka bejta 14. Hićaja islam Jehudi – 53 jedanaesteračka bejta 15. Fadileti Bismillah – 8 jedanaesteračkih bejtova 16. Munadžat Rušdi – 12 jedanaesteračkih bejtova 17. O Ejub pejgamberu – 6 petnaesteračkih bejtova 18. Bosnevi lisan ile ahlaki Resulullah – 46 jedanaesteračkih bejtova 19. Nasihat I (o poštivanju roditelja) – 10 petnaesteračkih bejtova 20. Bosnevi fakirluge sebeb – 26 jedanaesteračkih bejtova 21. Bosnevi ilahi – 11 jedanaesteračkih bejtova 22. Maldu ilumde fadileti – 11 petnaesteračkih bejtova 23. Nasihat II – 12 jedanaesteračkih bejtova 24. Nasihat III – 7 jedanaesteračkih bejtova 25. Bosnevi Jusuf a.s. hićaja – 206 petnaesteračkih bejtova 26. Peder ogluni nasihat ildimi – 6 jedanaesteračkih bejtova 27. Bosnevi adabi gusul – 14 četrnaesteračkih bejtova 28. Nemoj, brate, ti se igre igrati – 8 jedanaesteračkih bejtova 29. Pijenje vode iza abdesta – 6 trinaesteračkih bejtova 30. Bejazi horoz – 14 petnaesteračkih bejtova Pored ovoga popisa, zanimljivo je da Nametak u transkribiranom dijelu studije navodi i pjesmu Nasihatul hukema li Iskenderi Zul-karnejni, koja ima 71 bejt, a što daju i Huković i Nametak, a kao poseban otisak u štampanoj latinici objavljena je poema Ibrahim alejhisselam, pobožni spjev za muslimansku mladež, koja se sastoji od 574 bejta. Kako se može primijetiti, kod Rušdija dominira jedanaesterac, značajno je manje petnaesteraca te je po jedna kraća pjesma u trinaestercu i četrnaestercu. Nametak primjećuje da je Rušdi po svome opusu bio vrlo inovativan, što je potvrda njegovih tema kojima se bavi u književnom diskursu – od mevluda, hićaja u stihu, pobožnih i didaktičkih pjesama, potom kratkih pjesama o različitim „islamskim“ temama, pa do jedne posebne vrste koju je Rušdi posebno razradio – poeme-kazivanja o Božijim poslanicima i odabranicima – o Ejubu, Jusufu, Ibrahimu, h. Fatimi, Zul-Karnejnu. Nametak donosi podatak da je Otto F. Babler objavio dvije Rušdijeve pjesme prevedene na češki jezik u ediciji veoma važnih etnoloških izdanja slavenskih književnosti pod naslovom Dvě mohamedanske biblicke basne 1934. godine. Zanimljiv kuriozitet u pjesničkom stvaralaštvu jeste i to da je Rušdi prevodio određene pjesme – kako se to npr. eksplicitno navodi u pjesmi-poemi o poslaniku Ejjubu: “Sa turskoga jezika sam proveo / Na bosanski ja sam jezik doveo”. U vezi s time zanimljivo je da je Rušdi većem broju svojih pjesama davao naslov na turskom jeziku, iako također „upada u oči“ činjenica da Rušdi svoj jezik samo i jedino zove bosanskim, kako je upravo naglasio u samim naslovima svojih pjesničkih ostvarenja: Priča na bosanskom o bagdatskoj gospođi; Mevludi- šerif bi lisani bosnevi Bosnevi; Bosnevi idžmala Ismail pejgamber hikajesi; Bosnevi lisan ile ahlaki Resulullah; Bosnevi fakirluge sebeb; Bosnevi ilahi Bosnevi Jusuf a.s. hićaja. Također, bez sumnje se može konstatirati da je na osnovu broja predstavljenih bejtova – 1425, Rušdi najraspjevaniji i najplodonosniji bosnevijski pjesnik, istina na zalasku ove književne vrste, pri čemu, kada se dodaju i poeme o Zul-Karnejnu i Ibrahimu, taj broj premašuje 2000 bejtova, ne računajući čak i ona djela koja nažalost nisu sačuvana, a za koja se može pretpostaviti da su postojala, makar i u određenim varijantnim oblicima već postojećih, sačuvanih pjesama. Pored navedenih kodeksa u kojima su zabilježene navedene Rušdijeve pjesme, u Mostaru se u Muzeju Hercegovine čuva medžmua, tj. zbornik, u kojoj se nalazi najviše prepisanih Rušdijevih pjesama u odnosu na ukupnu rukopisnu građu u kojoj se nalaze bosanski arebički tekstovi. Sadržaj rukopisne zbirke orijentalnih tekstova Muzeja Hercegovine u Mostaru u nekoliko je navrata predstavljen u radovima orijentalista. Prvi put ovu zbirku predstavio je Hivzija Hasandedić, u kojem su predstavljeni tekstovi na arapskom, turskom i perzijskom jeziku. U međuvremenu, zbirka nije ostala cjelokupno sačuvana tokom agresije na Bosnu i Hercegovinu, te je nakon rata brojala 16 rukopisa od predratnih 33, koji su otkupljeni od porodice Kajtaz u Mostaru, da bi danas ponovo imala taj broj, nakon što su prikupljene zaostale pronađene zbirke koje su predate ovoj ustanovi na čuvanje. Konačan popis i opis rukopisa savremenog stanja dato je u Katalogu arapskih, turskih i bosanskih rukopisa Muzeja Hercegovine u Mostaru, koji su priredile Dželila Babović i Medžida Mašić. Među rukopisima sačuvanim na bosanskom jeziku u zbirci orijentalnih tekstova posebno je za bosnistiku vrijedan manuskript R 31, istovremeno i jedini u kojem se nalaze bosanski tekstovi, a koje su kataloški obradile navedene autorice. Prema podacima koje daju Babović i Mašić, manuskript R 31 sadrži ukupno 15 bosanskih tekstova na arapskom pismu, čije je prepisivanje dovršio Omer Goro 1913. godine u Mostaru, pišući ih crnom tintom nash-pismom. Pored najviše zastupljenih prepisanih pjesama Muhameda Rušdija, u rukopisu se nalaze i pjesme Ibrahime, brate moj, oko čijega autorstva ne postoji saglasnost među istraživačima dominiraju pjesme Muhameda Rušdija, što je donekle i razumljivo s obzirom na činjenicu da se radi o regionalnoj zastupljenosti jednoga hercegovačkog bosnevijskog, proizlazi da se u rukopisu R 31 nalaze sljedeće Rušdijeve pjesme1: 1. Poema o bagdadskoj gospođi – 30 bejtova, odnosno Priča na bosanskom o bagdadskoj gospođi – 25 bejtova 2. Uvodna pjesma o koristima učenja Mevluda – 10 bejtova, odnosno O vrijednosti učenja Mevluda– 8 ili 11 bejtova 3. Mawlid-i šarīf bi lisani Būsnawi– 15 bejtova, odnosno Mevludi- šerif bi lisani bosnevi – 129 bejtova 4. Mevlud na bosanskom jeziku – 210 bejtova, odnosno Mevludi- šerif – 210 bejtova 5. Spjev o smrti poslanika Muhammeda, a.s. – 157 bejtova, odnosno Vefatun nebijji – 163 bejta 6. Spjev o smrti hazreti Fatime – 90 bejtova, odnosno Vefati Fatimetuz-Zehra – 91 bejt 7. Poema o poslaniku Ismailu, a.s. – 107 bejtova, odnosno Bosnevi idžmala Ismail pejgamber hikajesi– 109 bejtova 8. Poema o poslaniku Jusufu, a.s. – 204 bejta, odnosno Bosnevi Jusuf a.s. hićaja – 206 bejtova 9. Poema o poslaniku Ejjubu, a.s – 91 bejt, odnosno Hićaja o Ejjub pejgamberu – 94 bejta 10. Poema o Miradžu – 148 bejtova, odnosno Mi’radž – 88 bejtova 11. Poema o prelasku jednog Jevreja na islam – 53 bejta, odnosno Hićaja islam Jehudi – 53 bejta 12. Kratka pjesma moralno-didaktičkog tipa pod naslovom Oglan nasihati, čiji su početni stihovi: „Dijete moje, ti uči, / Majku svoju ne muči…“ U pogledu podudarnosti naslova i sadržaja pjesama koje daje Nametak u odnosu na podatke o pjesmama koje daju Babović i Mašić, a tiče se nominalne podudarnosti u 11 pjesama, može se primijetiti apsolutna podudarnost u broju bejtova samo u dvjema pjesmama: Mevlud na bosanskom jeziku – 210 bejtova, odnosno Mevludi- šerif – 210 bejtova i Poema o prelasku jednog Jevreja na islam – 53 bejta, odnosno Hićaja islam Jehudi – 53 bejta. U jednom broju primjera riječ je o relativno malim odstupanjima u broju bejtova: Poema o bagdadskoj gospođi – 30 bejtova, odnosno Priča na bosanskom o bagdadskoj gospođi – 25 bejtova; Uvodna pjesma o koristima učenja Mevluda – 10 bejtova, odnosno O vrijednosti učenja Mevluda – 8 ili 11 bejtova; Spjev o smrti poslanika Muhammeda, a.s. – 157 bejtova, odnosno Vefatun nebijji – 163 bejta; Spjev o smrti hazreti Fatime – 90 bejtova, odnosno Vefati Fatimetuz-Zehra – 91 bejt; Poema o poslaniku Ismailu, a.s. – 107 bejtova, odnosno Bosnevi idžmala Ismail pejgamber hikajesi – 109 bejtova; Poema o poslaniku Jusufu, a.s. – 204 bejta, odnosno Bosnevi Jusuf a.s. hićaja – 206 bejtova; Poema o poslaniku Ejjubu, a.s – 91 bejt, odnosno Hićaja o Ejjub pejgamberu – 94 bejta. Treću skupinu uporednih primjera pjesama čine one u kojima je izrazita razlika u broju stihova odnosno bejtova: Mawlid-i šarīf bi lisani Būsnawi – 15 bejtova, odnosno Mevludi-šerif bi lisani bosnevi – 129 bejtova i Poema o Miradžu – 148 bejtova, odnosno Mi’radž – 88 bejtova. Imajući sve to u vidu, preostaje činjenica da bi se sve Rušdijeve pjesme iz zbirke R 31 Muzeja Hercegovine u Mostaru trebale tekstološki obraditi u odnosu na postojeću transliteraciju i transkripciju koju daje Nametak, kako bi se otklonile brojne nedoumice u vezi s izvornim i prepisivačkim aspektima djela ovog autora te dobili potpuniji tekstovi, a posebno oni koji pokazuju izrazitu razliku u korist pjesama s više bejtova iz ove zbirke u odnosu na one koje je Nametak obradio. Dakako, u tom radu pojavio bi se niz problema različitog ilološkog tipa koji bi tražio njihovo razrješenje, čiji doprinos ne bi samo u bio u domeni proučavanja Rušdijeva djela, već posebno bosanske arebičke tradicije s početka 20. st., ali svakako i u korist istraživanja ove literarne tradicije uopće. Prema sadržaju pjesme iz same zbirke, na foliji 80b i 81a, a prema naslovu pjesme Oglan nasihat može se zaključiti da se sadržajno odnosi na savjet djeci prema roditeljima, a pošto Nasihat I (o poštivanju roditelja) nije uvršten u zbirku, očito je da se ova pjesma iz zbirke R 31 odnosi na tu pjesmu, te se ovdje daje njezina transkripcija: Oglan nasihat Dijete moje, ti, uči, / Majku svoju ne muči Po sokaku ne trči, / Noga svoji ne muči I u mekteb odhodi / Vaktom doma dohodi Svoga dersa provodi / Tebe hodža, kad vidi Babu, majku, ti, slušaj, / Hodžu, dijete, poslušaj Ružne posle ne slušaj, / Pametne derse islu... (oštećen papir) (vjerovatno: islušaj) Piši mišalj, sve gledaj / Ti preskači kad? (oštećen papir) (80b) Ja ti kažem: poslušaj: / Babu, majku, ti, slušaj Ti svakoga ne slušaj, / vazda judi poslušaj Majka će te milovat / Babo će ti paru dat. Pjesma je pisana u deset bejtova tj. 20 stihova u četrnestercu, s tim da postoje primjeri upotrebe petnaesterca, ali u primjerima u kojima je jat upisan dvosložno, što upućuje na to da je prilikom izvođenja metričke konstrukcije autor jat tretirao kao jednosložan. Kad je posrijedi oznaka za vokale, ona je kombinirana na način da se pojedini vokali nekada obilježavaju hareketima a nekada grafemama, kao npr.: i se bilježi grafemom ja, ali nekada i kesrom; e se bilježi pomoću grafeme he, a nekada fethom; a se bilježi elifom ili fethom, s tim da upotreba elifa i fethe može koristiti za označavanje dužine vokala a; o se bilježi vavom ili dammom, a nerijetko u kombinaciji ovih dviju oznaka; u se bilježi isto kao o, s tim da kontekst upotrebe nalaže čitanje o ili u. Konsonanti se bilježe u najvećem broju slučajeva onako kako je uobičajena vrijednost arapskih grafema spram postojećih konsonanata u bosanskom jeziku. Zanimljivo je da se lekseme preuzete iz arapskog jezika pišu u skladu s etimologijom, s tom napomenom da postoje svojevrsne kombinacije etimološkog rješenja i rješenja koje nalaže upotrebu onih grafema koje su sastavni dio različitih nastavaka iz bosanskog jezika. Tako se npr. grafema he uglavnom koristi za vokal e i ne služi za oznaku glasa h u bosanskom jeziku. Grafema ha iz arapskog koristi se za etimološko pisanje speciičnoga arapskog h. Grafeme za oznaku b, t, d, g, s, š, n, l, j, m, v, z, dž koriste se iz arapskog jezika u pisanju bosanskih riječi. Kafom (qafom) se obilježava k, dok se neki grleni arapski ne nalaze u ovoj pjesmi, kao npr. dad, ta, sad, pri čemu se u jednom slučaju u imenici „sokak“ suglasnik s bilježi sadom. Konsonanti koji ne postoje u arapskom jeziku bilježe se specijaliziranim znacima prilagođenim bosanskom jeziku, s napomenom da se mnogi uzimaju iz starije prepisivačke tradicije: lj – grafemom l, bez posebne oznake za umekšavanje (što bi se noglo pretpostaviti i za nj – mada se ne pojavljuje ovaj glas u pjesmi); p – obilježava se kao arapsko b, s trima tačkama ispod grafeme; ž – piše se pomoću arapskog ze s trima tačkama iznad; č i ć obilježavaju se kefom (kjafom) te se u ovom tekstu pisanje ovih dvaju suglasnika ne razlikuje, osim onako kako to nalaže kontekst odnosno etimologija riječi; u tekstu pjesme ne pojavljuju se c, đ, nj, f i arapska grafemaajn. U ortografske osobine spada i vezivanje odnosno spajanje akcenatskih ili klitičkih cjelina: nemuči, jati, ćete, ćeti. U tekstu se ne pojavljuju rečenični znakovi koji upućuje na određene sadržajne cjeline. Među speciičnim jezičkim osobinama ove pjesme treba istaći sljedeće: a) jat se bilježi kao dvosložni: dijete; b) upotreba j naspram lj: judi; c) neizvršeno jednačenje po zvučnosti: odhodi; d) upotreba hercegovačkog oblika genitiva množine imenice noga: noga; e) upotreba neproširene množine: posle (tj. poslove); f) e-deklinacija dvosložnog muškog hipokoristika, u akuzativu: babu; g) oblici nekih imenica: mišalj, doma; h) frekventna upotreba imperativa za 2. lice jednine: uči, ne muči, ne trči, slušaj, ne slušaj, dohodi, odhodi, piši; i) upotreba futura II:...će milovat,...će dat. Pojedini zabilježeni oblici sa stanovišta morfologije mogu se tumačiti utjecajem metričkih obrazaca, zbog čega se npr. pojavljuju oblici supina, neproširena množina te oblik islušaj. Među zanimljiivim zabilježenim jezičkim crtama u pjesmi Oglan nasihat uočava se: primjer očekivanog dvosložnog jata (iako je metrički on ustvari jekavski); zatim upotreba zapadnijeg oblika imenice ljudi, koja je date u obliku judi a koja podrazumijeva mijenjanje suglasnika lj u j; deklinacija dvosložnog muškog hipokoristika (babo) po e-deklinaciji, što je neočekivano s obzirom na Rušdijevo porijeklo; tipični hercegovački oblik genitiva množine imenice noga (nogā). Ovakvi jezički primjeri u jednoj kratkoj pjesmi ukazuju na složenost bosnevijske (alhamijado) tradicije, koja u svojim posljednjim izdancima nekadašnje prakse potvrđuje očuvanje nekih starijih jezičkih relikata, apsorbirajući u sebi književnojezičku koine i dijalekatsku bazu autora odnosno prepisivača. Na osnovu ograničeno sprovedene ilološke analize te podataka do kojih se došlo na osnovu dosadašnjih istraživanja djela Muahmeda Rušdija, može se potcrtati donekle poznata naučna činjenica da je ovaj autor jedan od najplodnijih bosnevijskih (alhamijado) autora s obzirom na to da je napisao preko 2000 bejtova te da je bio razvio posebnu žanrovsku vrstu o Božijim poslanicima i odabranicima. Također, na osnovu podataka, Rušdi je napisao najmanje 30 pojedinačnih pjesničkih ostvarenja, među kojima su različita sadržajno i metrički urađena djela. S obzirom na činjenicu da u monograiji o Rušdiju nije uvrštena pjesma Oglan nasihat a da se nalazi u rukopisnoj medžmui Muzeja Hercegovine u Mostaru, nakon uvrštene transkripciji pjesme, dobijaju se i elementarni aspekti osobina ilološkoga karaktera navedene pjesme, koji se donekle mogu odnositi na načine ortografske upotrebe arebičkog pisma te na njezinu paleograiju, iako poseban fenomen predstavljaju jezičke osobine, koje zavise od nekoliko faktora: dijalekatskog naslijeđa, književnojezičke manirske prakse bosnevijske literature te načina prepisivačke tradicije.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: MOSTARSKI MOSTOVI U RATU S AKCENTOM NA RUŠENJE STAROG MOSTA
PODNASLOV: N/A
STRANA: 315-340
AUTOR(I): Zilha Mastalić Košuta

U aprilu i maju 1992. oko Mostara Jugoslavenska narodna armija (JNA), odnosno kasnije Hercegovački korpus Vojske Srpske republike Bosne i Hercegovine/Vojske Republike Srpske (HK VSr RBiH/VRS) imali su raspoređene snage na uređenim položajima, s postavljenim artiljerijskim naoružanjem kojim su djelovali s više vatrenih položaja. Naredbama generala Momčila Perišića vršeni su intenzivni i jaki artiljerijski napadi na Mostar, planski i koordinirani, po civilnim i vojnim objektima (uključujući i škole, bolnice, stambene, kulturno-historijske i vjerske objekte i drugo). Tadašnji bilans stradanja na lijevoj obali bio je zastrašujući. Snage HK VSr RBiH su ovladale lijevom obalom i važnim vojnim pravcem od hidroelektrane Salakovac na sjeveru do Doljana i Stoca. Opljačkani su i prostori na južnom dijelu Mostara. Istočna obala Mostara je srušena i spaljena kao i dijelovi desne, zapadne obale uz Neretvu koja je bila prva linija fronta. Između 25.000 i 30.000 ljudi je ostalo bez krova nad glavom. U rušenju i uništavanju Mostara od početka agresije do 31. januara 1993. evidentirana je i upotreba hemijskog oružja. U tom periodu neprijateljske snage su u napadima na Mostar koristile fosforne aviobombe i bojne otrove. U optužnici protiv Perišića pred Međunarodnim sudom u Den Haagu (ICTY-em), obuhvaćen je bio period od augusta 1993. kada je bio načelnik Generalštaba Vojske Jugoslavije. Nije bio obuhvaćen period kada je započela agresija i kada je bilo počinjeno najviše zločina. Mostar se u optužnici nije spominjao. Nakon oslobađanja Mostara u operaciji “Čagalj” juna 1992,6 snage HK VSr RBiH/VRS nalazile su se na uzvišenjima oko grada, a borbe su se nastavile voditi manjim intenzitetom nego ranije. Vlasti Hrvatske zajednice Herceg-Bosna (HZHB) i HVO-a Mostar već su sprovodile otvorenu kampanju s ciljem uspostavljanja potpune kontrole nad općinom Mostar i Mostara kao političkog, vjerskog, kulturnog, historijskog i privrednog središta hrvatskog naroda HZHB. Nakon početka otvorenog oružanog sukoba i napada HVO-a na ARBiH 9. maja 1993. uspostavljene su linije u kojima su jedinice ARBiH i narod koji se nalazio u istočnom dijelu Mostara i dijelu zapadnog Mostara našao u potpunoj blokadi i opsadi. Putevi prema jugu i sjeveru bili su veoma opasni za izlazak iz Mostara, te je bilo veoma rizično kretati se njima zbog blizine vojnih položaja VRS-a kao i HVO-a. U navedenom okruženju, pored velikih civilnih žrtava, rušenja i znatna oštećenja pretrpili su mnogi kulturno- historijski, vjerski i stambeni objekti među kojima je i potpuno rušenje u novembru 1993. najprepoznatljivijeg simbola Mostara i građevine od međunarodnog značaja, koja je više od 430 godina odolijevala raznim okupatorima i režimima – Stari most. U periodu od aprila do juna 1992. bili su srušeni skoro svi mostarski mostovi. Rušenje mostova po Hercegovini je počelo još u aprilu 1992. godine, a onda su uslijedila i prava teroristička rušenja mostova. U naredbi Perišića od 20. maja 1992. naređena je „priprema mostova za rušenje na rijeci Neretvi“. Most u Vojnom u naselju u Potocima, sjevernom predgrađu Mostara, iz perioda austro-ugarske vladavine je srušen 20. maja 1992. godine. Lučki most ili Most Mujage Komadine, izgrađen 1913. godine kao prvi most napravljen u Bosni i Hercegovini od betona, povezivao je dva najstarija gradska naselja - Luku i Donju Mahalu, a srušen je između 20. i 24. maja 1992. godine. U jednom danu, 20. maja, srušena su tri mosta. Most “Bijela” na sjevernom ulazu u Mostar na rukavcu jezera Salakovac, sagrađen 1961. godine, srušen je u maju 1992. Betonski Titov most ili most “Musala”, koji se nalazi u centru grada, srušen je u noći 29. na 30. maj. Rušenjem mosta presječena je i glavna vodovodna cijev koja je vodom napajala lijevu obalu Neretve. Carinski most je srušen 11. juna,13 kada su srušeni i Željeznički ili Sutina most, napravljen između naselja Raštana i Sutine, kao i Most Hasana Brkića ili most na Čekrku izgrađen 1980. godine. I Željeznički most u industrijskom dijelu Bačevića srušen je istog dana, 11. juna 1992. Kao svjedok rušenja Carinskog mosta se navodi Rinald Kovačević, koji je vidio kada je Žiko Savić iz Bačevića stavljao eksploziv. Prisutan je bio i Vojislav Babić. Eksploziv je stavljen sa donje strane mosta i srušen daljinskim sistemom. Ćupina, S, 237-249. godine. Tri prelijepa mosta su porušena u jednom danu. Sutradan, 12. juna, ista sudbina je zadesila i Avijatičarski most ili Vojni most u naselju Rodoč. Posljednji, mostarski Stari most, srušen je 9. novembra 1993. Dok su ostali mostovi srušeni podmetanjem eksploziva, Stari most je rušen stalnim granatiranjem, isprva granatiranjem od strane JNA/VSr RBiH a u konačnici od strane artiljerije HVO-a. Nakon rušenja većine mostova u Mostaru, pribjegavalo se pravljenju improvizovanih mostova, odnosno konstrukcija preko kojih se mogla prijeći Neretva. Most „Kamenica“ bio je jedan takav most napravljen 21. marta 1993. I most „Musala“ bio je još jedan improvizovani most kojeg je UNHCR postavio na mjestu nekadašnjeg Titovog mosta. Bio je to montažni most od drveta i sajle kojim je bilo veoma rizično prelaziti, jer se u pokušaju prelaska stalno pucalo s položaja HVO-a. Kasnije se nije moglo ni pretrčavati preko njega jer je bio granatiran i oštećen, ali su ga ipak ljudi prelazili, strogo noću. Razlog je bila i vojna kuhinja koja se nalazila preko puta u hotelu „Bristol“ te su ljudi morali prelaziti kako bi došli na posao. „Tenzin“ je bio “most” kojeg su činile dvije daske koje je sa strane povezivala jedna sajla na kojoj se nalazila korpa koju je civilna zaštita napravila da bi se prebacivala hrana dijelovima na desnoj obali Neretve, u Donju Mahalu i Cernicu. U toj korpi su se i ljudi prebacivali, što je predstavljalo veliki rizik i opasnost, naročito u trenucima nabujale Neretve. I improvizovani most na Bunuru je bio alternativa, ali ga je nabujala Neretva više puta nosila iz razloga što je most bio u visini jednog metra iznad nivoa Neretve. Veoma je interesantno na koji su način pravljeni ovi mostovi. Majstor za pravljenje improvizovanih mostova bio je Sead Sejo Pintul. Prvo bi se pozvao ribar koji bi udicom zamahnuo i prebacio vlasac na drugu stranu obale. Potom bi se za drugi kraj zavezao konopac, vukao silk i uz njega stavljao konopac do druge strane gdje bi se konopac zavezao. Potom se uzimala sajla i isto to činilo sa sajlom, učvršćujući taj dio za prelaz. To je bila početna faza nakon čega se pristupalo sljedećim fazama, poput postavljanja drvenih dasaka u kombinaciji sa željeznom skromnom konstrukcijom, preko koje se uspijevala premostiti Neretva. Nakon što je Stari most srušen, tih dana se odmah započeo praviti na isti način takav most. Zbog opasnosti od snajpera, obzirom da su bili otkriveni, stavljale su se deke sa južne strane kako snajperista ne bi mogao vidjeti osobu koja prelazi preko. Kao nosač iskoristila bi se željezna konstrukcija krana koja je bila potpođena daskama. Zbog oštećenja koje je Stari most pretrpio granatiranjem 1992. godine, traženo je više puta da se zaštiti zbog svog historijskog značaja. Bio je registrovan od strane UNESCO-a kao “spomenik kulture od velikog značaja”. Od 9. maja 1993, nakon što je granatiran više puta od strane HVO-a, u jednom dopisu upućenom UNESCO-u, UNPROFOR-u, UNHCR-u, PMEZ-u i ostalim međunarodnim institucijama koje su se bavile zaštitom i održavanjem kulturno-historijskih spomenika, Ratno predsjedništvo Opštine Mostar na čelu sa Smailom Klarićem je 6. jula 1993. godine uputilo apel u želji da upoznaju cijelu svjetsku javnost, a posebno međunarodne organizacije i institucije, da su vojne formacije HVO-a “vršile sistematsko uništavanje kulturno-historijskih spomenika, a posebno u starom dijelu grada”. Ukazali su na stalno granatiranje, posebno Starog mosta koji je u znatnoj mjeri oštećen i kojemu je prijetila opasnost od njegovog rušenja, a predstavljao je “simbol grada pod zaštitom UNESCO-a kome se divio cijeli svijet”. Ratno predsjedništvo Opštine Mostar je apelovalo da međunarodne organizacije, posebno UNESCO, čija je profesionalna dužnost i obaveza bila da vodi brigu o zaštiti a dijelom i održavanju takvih kulturno-historijskih spomenika, preduzmu sve potrebne mjere na zaustavljanju “bestijalnog rušenja i uništavanja dragulja s Neretve”. Apelovali su i na zaustavljanje rušenja i drugih kulturno-historijskih i vjerskih objekata kako na lijevoj, tako i na desnoj obali Neretve. Dva dana kasnije, apel je upućen i Predsjedništvu Republike Bosne i Hercegovine i Vladi Republike Bosne i Hercegovine, nakon čega su intenzivirane mjere i aktivnosti na zaštiti Mostara i proglašenju Mostara “sigurnom zonom”. Prva linija koja se nalazila na Bulevaru ostala je cijelo vrijeme rata. Iako je bilo više pokušaja pomjeranja linije od strane HVO-a, linije su ostale nepromijenjene. Za pripadnike ARBiH vojni značaj je imala činjenica da su držali položaje i na desnoj obali Neretve, odnosno naselja Donju Mahalu i Cernicu. Da je HVO uspio zauzeti ta područja i doći do rijeke Neretve, vjerovatno bi to za ARBiH značilo brži poraz i zauzimanje dijela Mostara na lijevoj obali Neretve, jer se stanovništvo i vojska ne bi moglo povući prema nepristupačnom terenu odnosno brdima. Uz otpor pripadnika ARBiH, HVO nije uspijevao pomjeriti liniju te je kao odmazdu i potpuno presijecanje svih opskrbnih puteva duž fronta na zapadnoj liniji odlučio porušiti i posljednju izičku vezu istočne i dijela zapadne obale - Stari most. Stari most je bio od neprocjenjive važnosti i za civilni i vojni sektor dijela Mostara u opsadi, uz to i jedini put kojim su stanovnici iz istočnog dijela mogli doći do pitke vode.24 Služio je stanovnicima i za saobraćaj i snabdijevanje.25 Stanovnici su prelazili preko mosta po vodu noseći bidone. Konstrukcija mosta je bila veoma jaka te je izdržala svakodnevna granatiranja. Jedinice HVO-a su svakodnevno imale Stari most na nišanu. U početku su to bili nišani snajperima, PAT-ova, PAM-ova, minobacačima. Međutim, kako je rat sve više dobijao na intenzitetu, artiljerijski napadi i udari tenkova su bili učestaliji i razorniji. Oštećenost mosta, velike rupe i nestabilna i poljuljana konstrukcija predstavljale su svakodnevnu opasnost za njegovo korištenje. Na obalama Neretve na vrlo uskom prostoru duž cijele borbene linije odvijao se pravi ulični rat u kome su korištena sva raspoloživa vojna sredstva. Više od hiljadu stanova i kuća te više stambenih zgrada je potpuno izgorjelo u napadima zapaljivim projektilima. Iz ulice Matije Gupca snage HVO-a gurnuli su cisternu s gorivom prema Starom mostu te je oko mosta načinjena ogromna šteta. Od ljeta 1993. prelaz preko mosta morao je biti veoma pažljiv i kretanje se odvijalo pojedinačno i to noću. U vrijeme bure, kretanje se zabranjivalo, osim u slučajevima kada bi se trebali prenijeti ranjeni na lijevu obalu, gdje se nalazila ratna bolnica. Artiljerijska granatiranja uz upotrebu zapaljive municije su uništile drvenu zaštitnu oblogu, te je u jednom periodu most bio skoro neupotrebljiv. Pripadnici ARBiH su poduzimali radove kako bi se most pokušao zaštititi.28 Stari most je u oktobru i početkom novembra 1993. služio kao alternativni prelaz ranjenih u bolnicu na lijevi dio obale. Granatiranja i pucanje iz snajpera i teških mitraljeza kalibra 20 mm na Stari most u periodu nakon 9. maja 1993. prouzrokovala su teška oštećenja u samoj konstrukciji mosta, za šta su bile odgovorne oružane snage HVO-a. Tri izvještaja Španskog bataljona, RBiH, RPOM, 8. novembar 1993, Mostar, Zapisnik sa 75. sjednice. Stanovnici dijela pod kontrolom ARBiH na desnoj obali, ostali potpuno izolovani. Organi vlasti HVO-a su tada odgovornost prebacili na svoju posadu tenka koja je “postupila na svoju ruku”. Pored toga, krivicu su prebacivali i na ARBiH, pa je u toku suđenja generalu Slobodanu Praljku nastala jedna “ekspertiza” koja je trebala svjedočiti u njegovu korist i skinuti krivicu sa ovog generala. Prema toj ekspertizi i u svjedočenju jednog od članova tima, Slobodana Jankovića, most je srušen pomoću detonirajućeg štapina aktiviranog sa lijeve obale Neretve, odnosno od strane pripadnika ARBiH koji su postavili eksploziv u most. Međutim, ICTY je na osnovu analize te ekspertize utvrdio kako ne postoje dokazi koji bi potvrdili da je zaista došlo do eksplozija, kako je to tvrdio Janković, kao i to da je tokom unakrsnog ispitivanja u Jankovićevim tvrdnjama o tom događaju postojala nesigurnost. U pogledu primijenjene metodologije u izradi izvještaja, Jankovićeve izjave dovele su do određenih sumnji da je Stari most srušen zbog eksplozije aktivirane sa istočne strane Neretve. Također, Sud je na kraju utvrdio kako ne raspolažu nijednim dokazom o eventualnim počiniocima koji su izazvali tu eksploziju. Sudije Pretresnog vijeća ICTY-a istakli su da je most bio od suštinskog značaja za borbena dejstva i da je u vrijeme napada predstavljao vojnu metu s obzirom na to da bi njegovo rušenje praktično u potpunosti onemogućilo daljnje snabdijevanje jedinica ARBiH. S obzirom da je razaranje Starog mosta osudilo neke stanovnike na gotovo potpunu izolaciju i prouzrokovalo duboke psihološke posljedice kod bošnjačkog stanovništva u Mostaru, zaključili su da su posljedice razaranja bile nesrazmjerne konkretnoj i neposrednoj vojnoj prednosti koje se od tog razaranja očekivala. Pretresno vijeće je na osnovu toga zaključilo kako je HVO srušio most da bi “oslabio moral među muslimanskim stanovništvom” te su “snage HVO-a počinile bezobzirno razaranje koje nije opravdano vojnom nuždom”. Žalbeno vijeće ICTY-a složilo se da je Stari most u vrijeme napada predstavljao vojni cilj, ali, s obzirom da se njegovim razaranjem mogla ostvariti vojna prednost, konstatovali su da se to razaranje samo po sebi nije moglo smatrati bezobzirnim razaranjem koje nije opravdano vojnom nuždom. Odgovornost za rušenje Starog mosta snose Slobodan Praljak i Milivoj Petković koji su osuđeni pred ICTY-em.63 U ovom postupku utvrđeno je i to da je sukob između HVO-a i ARBiH bio međunarodni sukob jer je dokazano da su se snage HV-a borile zajedno sa pripadnicima HVO-a protiv ARBiH, a da je Republika Hrvatska vršila opću kontrolu nad oružanim snagama i civilnim vlastima HZHB a potom HRHB.64 Dan nakon rušenja Starog mosta, 10. novembra 1993. na sastanku u Zagrebu kod predsjednika Hrvatske Franje Tuđmana prisustvovali su: Mate Boban, Jadranko Prlić, Mate Granić i Perica Jukić. Razgovaralo se o rušenju Starog mosta i nastojala se skinuti odgovornost i krivica s HVO-a. Predsjednik Tuđman je prisutne upitao da li znaju ko je porušio Stari most. Mate Boban je rekao kako su ga “srušile kiše”, uz dalje objašnjenje “on je - bile su strašne kiše - toliko pucan prije, tako da je sam pao”. Tuđman je u tome vidio problem zbog ponovnih optužbi od strane međunarodne zajednice, što mu nikako nije išlo u prilog. Na sastanku su tražili rješenje kako spriječiti međunarodnu zajednicu da krivcima proglasi snage HVO-a za rušenje mosta. Dalji razgovor nije tekao u pravcu utvrđivanja stvarne odgovornosti za rušenje mosta. Učesnici su razgovor nastavili dajući prijedloge kakvu priču treba plasirati javnosti o rušenju. Perica Jukić predložio je da se rušenje mosta objasni obilnim kišama i ratnim dešavanjima. Mate Granić je smatrao veoma važnim kakav će biti izvještaj SPABAT-a sugerišući da bi trebalo izvršiti uticaj na njih, jer su najmjerodavniji. Smatrao je kako bi bilo veoma važno da daju izjavu koja bi išla u korist HVO-a, iz razloga što se njihove informacije prenose i na CNN-u. Jadranko Prlić je dodao kako je rušenje mosta bilo “apsolutno van naše kontrole, to se zna, 300 metara ispred njega je crta. Dakle, nema teorije da je netko došao od nas do mosta”. Međutim, ostali prisutni su dodali kako je to moguće učiniti granatama.66 Tuđman je sudionike pitao kome rušenje mosta koristi u vojnom pogledu, na što je Boban odmah odgovorio: “Nama”. Izvještaj koji je Vladi Hrvatske Republike Herceg-Bosne, Glavnom stožeru HVO-a i Ministarstvu odbrane HZHB poslao Miljenko Lasić bila je obavijest o saznanjima oko rušenja Starog mosta. U izvještaju je pisalo kako je “Stari most bio narušen zubom vremena i da je još prije rata postojao plan za njegovu sanaciju, koji je u izvjesnoj mjeri proveden.” Pisao je kako je Stari most prethodno oštećen granatama od strane “srpskog agresora”. Naglasio je kako ARBiH nije obilježila Stari most kao građevinu koja zahtijeva „posebne mjere zaštite“, jer u tome slučaju ARBiH ne bi mogla upotrebljavati most za upućivanje vojne opreme i jedinica preko rijeke. U izvještaju je posebno naglasio kako jedinice HVO-a nikada nisu gađale Stari most i da se on srušio usljed žestokih borbi koje su se vodile u području Starog mosta od početka sukoba.68 Na sastanku od 23. novembra 1993. Tuđman je pitanje o rušenju Starog mosta uputio ministru odbrane Hrvatske Gojku Šušku. Smatrao je kako je potrebno utvrditi ko je naredio i zašto da se most uništi kao i da dotičnu osobu treba smijeniti i staviti pred vojni sud. Zapravo, Tuđman je pokušavao skinuti odgovornost sa Republike Hrvatske kojoj su prijetili međunarodnim sankcijama, a isticao je da je u takvoj jezivoj političkoj situaciji zbog Bošnjaka te da ih i ono malo prijatelja koje imaju prisiljavaju na saradnju s njima. Zato se Tuđman na toj sjednici pobunio smatrajući da se ne smiju dozvoliti „takve gluposti“. Bobanu je još na sastanku od 5. novembra 1993. postavio zadatak da izda priopćenje UNPROFOR-u, UNHCR-u i da se jasno naglasi i ozvaniči kako se protiv ratnih zločina provodi sudska istraga kako bi se pokušali zaštititi pred međunarodnom zajednicom i svjetskom javnosti („jer to Republici Hrvatskoj olakšava stvar“). Na sastanku 15. decembra 1993. s predstavnicima Hrvatskog koordinacijskog odbora Herceg-Bosne, Tuđman je naredio da te “glupane” koji su razrušili most stave pred sud. Ali, s druge strane, kazao je kako i njih treba razumjeti, ali ne da ih opravdava u tome što su uradili, jer smatrao je da je u Mostaru dovedeno 30.000 ljudi iz istočne Bosne koji su željeli osvojiti i zapadni dio Mostara i onda taj čovjek koji tamo gine drugačije razmišlja. Na sastanku od 13. februara 1994. opet se dotakao teme rušenja Starog mosta, rekavši: “Ipak je netko iz naših redova, vojnih ili ne znam kakvih političkih, dao dozvolu za rušenje mostarskog mosta”. Nakon što su čelnici Hrvatske i HRHB bezuspješno pokušavali uvjeriti međunarodne faktore da je rušenje Starog mosta predstavljalo tragičnu posljedicu sukoba i oronulog stanja od ranije, te negirajući da se taj događaj može dovesti sa oružanim snagama HVO-a u bilo kakvu vezu, vlasti HVO-a su potom započele sa podizanjem optužbe za trojicu tenkista HVO-a jer su „otvorili vatru na Stari most bez prethodnog odobrenja“. U Mostaru je 23. novembra 1993. pokrenut postupak protiv trojice tenkista: Tome Topića, Dražena Rezića i Senaida Čavčića. Optuženi su da su kao “pobunjeni pripadnici HVO-a” samoinicijativno i bez naredbe otvorili vatru na Stari most i da su odgovorni za uništavanje Starog mosta. Jadranko Prlić je o tome postupku 4. decembra 1993. uputio pismo generalu Cotu, komandantu UNPROFOR-a, a o postupku se obavijestila i komisija eksperata UN-a, koji su u Dodatku XI Završnog izvještaja govorili u vezi sa uništavanjem kulturnih dobara. Sama istraga kao i tok postupka su se kasnije potpuno zataškali, tako da ni ICTY u suđenju šestorici nije imao nikakvih informacija o ishodu te istrage. Zapravo, istraga je svjesno iskorištena u svrhu prikrivanja i planiranja rušenja Starog mosta po naredbi HVO-a. Iako se ne može sigurno ustanoviti da li postupak uopće ima veze sa onim tenkom sa brda Stotine koji je 9. novembra srušio most, kao i to da li je to posada iz toga tenka, ono što proizlazi iz postupka jeste to da su vlasti HVO-a priznale da je tenk HVO-a stajao iza toga čina, nakon svih nonsensa koji su se mogli čuti (srušile ga kiše, postavljanjem eksploziva od strane ARBiH u most i aktiviranje štapinom i slično). Predsjednik Sabora Republike Hrvatske Stjepan Stipe Mesić je pred ICTY-em dao izjavu u kojoj je istakao da mu je jedan Hrvat iz Švicarske rekao da se planira uništenje mostarskog mosta a već su bile uspostavljene koordinate za napad. Mesić je tada nazvao generala Janka Bobetka, načelnika stožera Hrvatske vojske, i pitao ga šta je znao o tome. Ali tada je most već bio uništen. Mesić je smatrao kako u rušenju mosta nije bilo strateških razloga, već je rušenje bilo simbolično. U hrvatskom medijskom diskursu pojavljivale su se i priče kako HVO nije mogao srušiti Stari most i iz razloga što su ga gradili Hrvati, a da je sultan dao samo urbanističku saglasnost za gradnju te da je most napravljen od poreza hrvatskog naroda. Isticano je i to kako Mostar nisu pravile Osmanlije. Tvrdnje i pokušaji nepreuzimanja odgovornosti po kojima jedinice HVO-a nisu srušile most su neutemeljene. Već je prije bilo govora o tome kako je Stari most granatiran “po naređenju najviših vlasti HVO-a, o čemu, primjera radi, svjedoči izvještaj mješovitog raketno-topničkog puka iz Širokog Brijega od 19. septembra 1993, u kojem stoji da se po Starom mostu tuklo po naredbi Glavnog stožera HVO-a. Također, ustanovljeno je i granatiranje po naredbama od 8. i 9. novembra 1993. Sa položaja HVO-a Stari most je izložen granatiranju i hicima od juna 1993. do 9. novembra 1993. Izvještaj Miljenka Lasića od 10. novembra 1993. bio je odraz volje HVO-a da se minimaliziraju ili zataškaju odgovornost oružanih snaga HVO-a za rušenje Starog mosta, a dokazi o tome postoje i u razgovoru petorice sudionika u Predsjedničkim dvorima 10. novembra 1993. Most je srušen i zbog toga što se nalazio na strateški važnom mjestu pod kontrolom ARBiH i predstavljao važan objekat i ARBiH i civilnom stanovništvu. Stari most je povezivao lijevu i desnu, odnosno istočnu i zapadnu obalu Neretve, bio je spona s vojskom i civilima na desnoj obali Neretve. U vojnom smislu, njegovo rušenje imalo bi za posljedicu presijecanje glavne preostale linije snabdijevanja za pripadnike ARBiH. HVO je znao da je ARBiH koristila most i u te svrhe. Služio je i za prenos ranjenika u bolnicu na istočnoj strani, služio je za dostavljanje hrane ali i nabavku vode. Stari most je bio simbol Mostara, sa simbolikom prisustva osmanske civilizacije na tim prostorima, u čije je vrijeme izgrađen. Iz svih navedenih razloga rušenje Starog mosta bilo je u interesu HVO-a. Cilj HVO-a bio je da dovede do izolacije dijela grada na desnoj obali koji se nalazio pod kontrolom ARBiH. Nakon rušenja Starog mosta, snage HVO-a su porušile i most Kamenica, što pokazuje da je upravo cilj bio da se potpuno odsijeku i dvije obale. Nakon rušenja, kod stanovništva su uzrokovane duboke psihološke posljedice. Odrazilo se umnogome na moral stanovnika Mostara, čega je HVO bio potpuno svjestan. Rušenje Starog mosta bio je još jedan razlog za povod obraćanja pismom 13. novembra predsjedavajućem VS UN-a od strane predsjednika Vlade RBiH Harisa Silajdžića, koji je ponovo zahtijevao da se grad Mostar i njegova okolina proglase “sigurnom zonom” tražeći da o tom pitanju održe vanrednu sjednicu. Podsjetio je da je 23. jula predsjednik Izetbegović zatražio takvu odluku, potom opet mjesec kasnije, 26. avgusta sa ponovljenim pismenim zahtjevom da se Mostar odredi kao “sigurna zona”. Sva ta obraćanja predsjednika Predsjedništva i Vlade RBiH nisu pokrenula VSUN za donošenje odlučnih i eikasnih mjera kako bi se zaustavila mostarska tragedija. Rušenje Starog mosta ne samo što je predstavljalo vandalski čin nego je dovelo više od 10 000 civila na desnoj obali Neretve u bezizlaznu situaciju. Obnova Starog mosta započela je u 2003. godine. Obnovu su inansirale Turska, Italija, Holandija, Hrvatska, Grad Mostar te Svjetska i Evropska banka za obnovu. Radove na obnovi mosta izvodila je turska irma ER-BU. Prvi kamen u novi luk Starog mosta ugradio je tadašnji zamjenik premijera Republike Turske Bulent Arinč. Obnova Starog mosta završena je u julu 2004. godine, a Stari most je svečano otvoren 23. jula 2004. godine. U Mostaru, gradu mostova, u periodu od aprila do juna 1992. srušeni su skoro svi mostovi. Porušeni su: Lučki most (Most Mujage Komadine), Titov most (“Musala”), Carinski most, Željeznički (Sutina most), Most Hasana Brkića (most na Čekrku), most u Vojnom, most “Bijela”, Željeznički most, Avijatičarski most (Vojni most). Ovi mostovi srušeni su najvećim dijelom podmetanjem eksploziva. Na mjestima porušenih mostova napravljeno je nekoliko improvizovanih mostova preko kojih se mogla prijeći Neretva, poput mosta „Kamenica“, „Tenzin“, „Musala“, most na Bunuru i dr. Stari most, građevina od međunarodnog značaja pod zaštitom UNESCO-a i najprepoznatljiviji simbol Mostara, rušen je stalnim granatiranjem, isprva granatiranjem JNA i VSr RBiH, i u konačnici srušila ga je artiljerije HVO-a 9. novembra 1993. godine. Nakon rušenja Starog mosta, uslijedile su mnoge neutemeljene tvrdnje i reakcije te pokušaji umanjivanja i nepreuzimanja odgovornosti sa pravih vinovnika ovog vandalskog čina. 

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: „MOSTAR - LA - MORTE“ – POGLED NA MOSTAR U PUTOPISU HERMANNA WENDELA
PODNASLOV: N/A
STRANA: 247-264
AUTOR(I): Ajdin Muhedinović

U 19. i na samom početku 20. stoljeća u Bosnu i Hercegovinu dolazili su stranci različitih intelektualnih i političkih proila, s jasno određenim ciljevima da u svojim zemljama izvještavaju o ovom prostoru, društvu i odnosima koji su postojali. Putopisci s njemačkog govornog područja koji su na ovo područje dolazili do 1878. godine pripadaju grupaciji koja je, zapravo, tek počela stvarati jednu, u značajnoj mjeri, negativnu sliku i predstavu o ljudima i zemlji. Nakon austrougarske okupacije nastao je najveći dio putopisa na njemačkom jeziku, koji su uz to tematski i sadržajno znatno različiti od onih ranijih. U ovoj fazi osnovni cilj je bio da se opravda okupacija, odnosno aneksija Bosne i Hercegovine, a zatim da se istakne civilizacijska misija koju je Austro-Ugarska imala i uspješno sprovodila u Bosni i Hercegovini. Nakon Prvog svjetskog rata putopisci s njemačkog govornog područja, koji su putovali južnoslavenskim prostorima, imali su djelimično drugačiju poziciju od svojih prethodnika. Naprosto, nisu svi bili dio različitih vojno- političkih misija niti su morali opravdavati bilo kakve pojave koje su bile prouzrokovane austrougarskom, odnosno njemačkom politikom. Autori putopisa u ovom periodu bili su mnogo više fokusirani na novonastalu državu Kraljevinu Srba, Hrvata i Slovenaca (dalje: Kraljevinu SHS) i pokušavali su da shvate ili objasne zbog čega se dogodio rat i koje su njegove posljedice, a jedna od dominantnih karakteristika ovog perioda jeste manja produkcija putopisa u odnosu na ranije faze. U ovom radu cilj je predstaviti i analizirati putopis Hermanna Wendela te njegovu percepciju i odnos prema Bosni i Hercegovini i muslimanima uopće, s posebnim fokusom na njegovo viđenje Mostara u putopisu Kreuz und quer durch den slawischen Süden. Ovaj putopis je većina autora koji su se do sada bavili putopisnom literaturom s njemačkog govornog područja prepoznala kao jedan od značajnijih iz perioda nakon završetka Prvog svjetskog rata. Hermann Wendel bio je njemački političar, novinar i publicista koji je ostvario zapaženu političku i novinarsku karijeru, što potvrđuje njegov zastupnički mandat u njemačkom Reichstagu od 1912. do 1918. godine, te činjenica da je bio saradnik vodećih listova bliskih socijaldemokratskoj političkoj opciji Njemačkog carstva, poput „Vorwärts“ i „Leipziger Volkszeitung“.1 Na njegova politička uvjerenja snažan utisak ostavili su Francuska revolucija i razni nacionalni pokreti tokom 19. stoljeća, a bio je veliki pobornik ideje ujedinjenja južnoslavenskih zemalja pri čemu je naročite simpatije iskazivao prema Kraljevini Srbiji koju je posjećivao u više navrata tokom svog života. Upravo iz tih njegovih putovanja kroz Kraljevinu Srbiju, a kasnije i kroz Kraljevinu SHS, nastalo je nekoliko putopisa. Zbog svojih stavova o ujedinjenju južnoslavenskih naroda u Kraljevinu SHS, a naročito zbog podrške koju je pružao, prije svega, Srbiji i Srbima, bio je izuzetno cijenjen i poštovan na ovim prostorima. Kao jedno od najvećih priznanja uručen mu je 1929. godine počasni doktorat Univerziteta u Beogradu. Pored toga, nakon njegove smrti, niz intelektualaca u Kraljevini SHS pisalo je izuzetno pozitivno i pohvalno o Hermannu Wendelu i njegovom djelovanju. Godine 1933. usljed društveno- političkih promjena u Vajmarskoj Republici emigrirao je u Francusku. Nepovezano s tim što je Wendel u jugoslavenskoj, a naročito srpskoj javnosti bio cijenjen zbog svog političkog djelovanja, njegovi putopisi prepoznati su kao izuzetno kvalitetni te su zavrijedili veoma dobru i pozitivnu kritiku.. Do sada je značajno istražen onaj dio njegovih putopisa koji se odnosio na Srbiju, međutim, Wendelovo pisanje o Bosni i Hercegovini ostalo je na margini i samo su se pojedini autori djelimično doticali ovog putopisa. Kada govorimo o Wendelovom putopisu Kreuz und quer durch den slawischen Süden, bitno je istaći da se zapravo radi o tri putopisa. Kako sam Wendel ističe u uvodu, prva dva putopisa „Von Marburg bis Monastir“ i „Von Belgrad bis Buccari“ tako je dobro prihvatila čitalačka publika da se izdavač odlučio štampati ih još jednom, ovoga puta skupa u jednom svesku s posljednjim putopisom „Krainer Tage“, koji je Wendel ponudio za štampu. U uvodu svog putopisa Wendel odmah ukazuje na nekoliko glavnih karakteristika ili, bolje rečeno, tačke polazišta u idejnom smislu, koje uveliko pojašnjavaju njegovu percepciju Južnih Slavena kao cjeline i prostora na kojem ovi narodi žive. Prema njegovom shvatanju, svrha putopisa nije da bude „vodič“, nego „zavodnik“, u smislu da treba da očara čitaoca životom ljudi i prostora koje je on posjetio. Osim toga, Wendel ističe kako mu je osnovni cilj da kroz ovaj putopis da „pravednu sliku“ o Južnim Slavenima o kojima se, po njegovom mišljenju, vrlo malo zna i koji su često neshvaćeni i ogovarani. Ovim stavovima Wendel je donekle i sam sebe demantirao jer, s jedne strane, u uvodu svoga putopisa navodi kako je riječ „o jednoj potpuno apolitičnoj knjizi“, dok, s druge strane, naglašava kako želi ispraviti sliku o Južnim Slavenima. Na ovu djelimičnu diskrepanciju ukazao je i Ivica Petrović koji dodaje da je politička dimenzija njegovog teksta posebno vidljiva u dijelu putopisa o Bosni i Hercegovini, jer je u njemu iznio brojna mišljenja o političkim i društvenim problemima u zemlji. Kada je u pitanju Bosna i Hercegovina u Wendelovom putopisu, bitno je istaći da na njen prostor Wendel dolazi iz Srbije, a prvi dodir imao je s Višegradom. Kako sam navodi, tu se tek mogu vidjeti turbani, prve pokrivene žene i prve munare, odnosno, njegovim riječima, „s Višegradom se otvara jedna od kapija velikog islamskog svijeta“. Za samog Wendela granica je na ovom prostoru nepotrebna, što je u uskoj vezi s njegovim stavovima o Južnim Slavenima i ranijim političkim tokovima na ovim prostorima. Wendel izričito govori da je granica bespotrebna jer i s jedne i s druge strane „proteže se isto nebo, preko istih brda, istog naroda s istim jezikom i istim običajima“. Prvi susret sa Sarajevom na Wendela je ostavio dosta jak utisak, kako sam opisuje, „blistajuća svjetla su rasprostranjena po velikom gradu u dubokoj kotlini“, a pod „mjesečinom blistaju mnogobrojne džamije i munare“. Nakon dugog noćnog putovanja takav prizor bio je zasigurno privlačan i izazivao određeno uzbuđenje kod putnika. Međutim, Wendelova očaranost brzo je utihnula. Njegov utisak o Sarajevu uopće nije bio pozitivan. Naprotiv, u prvoj rečenici Wendel navodi da je „Sarajevo (je) propast istoka“. Takav svoj obrazlaže time da je u Zemaljskom muzeju imao priliku vidjeti veliku fotograiju Sarajeva neposredno nakon okupacije 1878. godine. Po njemu, tada je to bio veliki grad s divnim građevinama i konacima, ali „potpuno turski, utonuo u najdublji orijent“, a u njega su evropski putnici odlazili kao u bilo koji bliskoistočni grad. On ističe da je nova vlast gradila nove zgrade te da im nije bio cilj da unište taj „istočni“ karakter Sarajeva, jer i nove objekte koje su gradili pokušavali su graditi stilom koji je imao u sebi nešto orijentalno. Kao primjer Wendel navodi Vijećnicu koja je građena u „strogo maurskom stilu“, ali zapadna civilizacija je, po njemu, kao kiselina pred kojom se „sve romantično, srednjovjekovno i orijentalno rastvara u ništa“. Prema njegovom mišljenju, Sarajevo je izgubilo na neki način svoj šarm koji je imalo i postalo je isto kao i bilo koji drugi evropski grad, jer čovjek korača „popločanim ulicama sa visokim zgradama i izlozima, a duž obale Miljacke su masivne državne zgrade kao kroz Zagreb, Ljubljanu, Beč ili Budimpeštu“. Samo je još malo istinskog Sarajeva ostalo u nekoliko ulica čaršije kuda se širi miris orijentalnih začina, halve, gdje postoje mali dućani i zanatlije, gdje se život odvija usporeno, što zapravo jeste samo njegova percepcija cijelog orijenta koju svjesno ili nesvjesno prenosi i na Sarajevo. Na prostoru kroz koji je prošao, Wendel ne razlikuje ili, bolje rečeno, skreće pogled s razlika koje su uočljive u kulturi, tradiciji i načinu življenja ljudi na ovim prostorima. Jedino „vjera i historijska tradicija grade zidove razdvajanja“ između ljudi, jer su, prema Wendelu, svi muslimani u Bosni i Hercegovini „prema jeziku i porijeklu rođena braća kršćanskog stanovništva“. Religija igra veliku ulogu u Wendelovom viđenju društvenih odnosa u Bosni i Hercegovini, a u muslimanskoj zajednici on vidi najveću socijalnu raslojenost s obzirom na postojanje bogatih aga i begova i velikog broja siromašnog seljaštva. Ovakvo Wendelovo zapažanje je vrlo upitno i više je karakteristično za raniji period bosanskohercegovačke prošlosti. Ipak, religiju smatra dominantnim fenomenom koja stvara čvrst obruč u muslimanskoj zajednici, a zvuk s munare „lako stavlja pod jedan fes“ i bogate i siromašne muslimane. Takvu važnost religijskog identiteta Wendel smatra ključnim faktorom zašto nacionalni identitet još nije široko rasprostranjen, i to komparira s razvojem istog procesa u zapadnim zemljama u 17. i 18. stoljeću. Ipak, takva zapažanja nisu baš posve tačna, izuzev za muslimansku narodnu zajednicu koja je još bila u procesu samodeiniranja i kreiranja nacionalnog identiteta. Srpski i hrvatski nacionalizmi bili su već jako prisutni u pravoslavnoj, odnosno katoličkoj narodnoj zajednici u Bosni i Hercegovini. Ova Wendelova zapažanja svakako se mogu pripisati više njegovom fokusu na ovo pitanje kod muslimanskog stanovništva, s jedne strane, a, s druge strane, činjenicom da nacionalni identitet koji oni vidi kao odgovarajući za stanovnike Kraljevine SHS naginje mnogo više ka nekom zajedničkom južnoslavenskom identitetu. To i jeste razlog zašto ga nije pronašao i zašto smatra da nacionalizam još nije uhvatio dublji korijen među stanovništvom na prostoru Bosne i Hercegovine. Kada govori o muslimanima, ističe da se na pitanje „Šta si ti?“, bez uzdržavanja dobija odgovor „Turčin!“, ali to Wendel razumijeva kao samoodređenje prema religiji, a ne prema nacionalnosti. On do takvog stava dolazi na osnovu zaključka da turski jezik ne govori niko osim „šačice vjerskih službenika“. U vezi s pitanjem jezika Wendel ističe da stanovništvo svoj jezik zove „bosanski“ ili „naš“, a da pojam „srpskohrvatski“ ne poznaje. Wendel navodi da se pojedinci izjašnjavaju kao Hrvati ili Srbi kada se dublje propituju, ali da će muslimani, kada nacionalni identitet bude ostvaren u njihovoj zajednici, odmah postati Jugoslaveni bez skretanja ka srpstvu ili hrvatstvu. Jedan od glavnih argumenata Wendelu za ovakav jeste Jugoslavenska muslimanska organizacija (JMO) kao apsolutni i neprikosnoveni politički predstavnik muslimana Bosne i Hercegovine. On ističe da nije bez razloga ona nazvana „Jugoslovenska“, a ne „Srpska“ ili „Hrvatska“.5 Danas znamo, prije svega, da razvoj nacionalnog pitanja kod muslimana u Bosni i Hercegovini nije bio tako prost kako je to zamišljao Wendel, a nije imao ni ishodište onakvo kakvo je on predvidio ili očekivao. Pored toga, čini se potrebnim skrenuti pažnju na nekoliko važnih propusta koje Wendel čini kreirajući tako poprilično pogrešnu sliku o Bosni i Hercegovini i njenom stanovništvu. Pitanje jezika u Bosni i Hercegovini bilo je dugo vremena kamen spoticanja između etno-nacionalnih skupina i njihovih politika, a jedan od vrhunaca rasprava o jeziku desio se za vrijeme rada Bosanskohercegovačkog sabora, kada je ova tema uz agrarno pitanje bila jedan od glavnih problema među „nacionalnim“ strankama. Posjetivši redom Višegrad, Sarajevo i Ilidžu, Wendel se uputio ka Mostaru koji je izuzetno često spominjan hercegovački grad u putopisnoj literaturi jer se nalazio na ruti koja je bila vrlo primamljiva i često posjećivana od stranih putnika. Na samom početku opisa Mostara i Hercegovine uopće Wendel ističe određene negativnosti. Njegov prvi utisak je da hercegovački krš predstavlja „neumoljivu divljinu koja prijeti‟. Koliko je, zapravo, njegova percepcija hercegovačkog krajolika zastrašujuća i depresivna, najbolje potvrđuje time što govori da je „jedan namrgođeni Bog sa škrgutajućim zubima stvorio ovu zemlju“, jer zelenilo i ono što blagotvorno djeluje na čovjeka, „utopilo se u sivilo“. Atmosfera koja vlada u krajoliku na putu do Mostara u očima Wendela je djelimično melanholična, to je za njega prostor bez entuzijazma u kojem samo još koze koje se ovrću i skakutaju „shvataju život važnim“, a sve ostalo je već odavno utihnulo i prepustilo se stihiji. Pri susretu s Mostarom Wendel upoređuje svoju percepciju s opisom ovoga grada koji je krajem 16. stoljeća sačinio Derviš-paša Bajazidagić. Dok je Derviš-paša svoj rodni grad opisao iznimno toplim osjećanjima, nostalgično, kao sredinu u kojoj svaka ulica i svaki dio grada srcu priređuju novu sreću, a Neretva produžava život, Wendel se, prema njegovim riječima, osjećao zbunjeno. Umjesto predivnog, vedrog grada u kojem vrvi život, a kako ga je on, prema opisu Derviš-paše očekivao, zatekao je kako navodi sljedeće: „… čovjek stoji zbunjeno u javnom parku, koji sa velikim prašnjavim drvećem 6 Pogledati: Juzbašić 1999. melanholično drijema; jedan oicir bezvoljno šeta; nekoliko pasa leži na žućkastoj travi; gubava prosjakinja, u krpama, zastrašujuća kao vještice iz bajki, vuče se na štakama. Prašina i vrućina, vrućina i prašina“. Wendelov doživljaj Mostara je, dakle, daleko od onoga kako je ovaj grad opisao Derviš-paša. Sve je tjeskobno, bezvoljno i depresivno, ljudi i životinje su uljuljkani, uspavani i s određenim nedostacima koje on u ovom trenutku ne otkriva. Wendel u svom putopisu pokušava što vjerodostojnije i opširnije opisati grad i u tom smislu navodi sve pojedinosti koje susreće. Osvrće se na bazar, dućane i proizvode koji su u njima zastupljeni. Upoznat je s uglednim ličnostima Mostara i navodi kako je planirao da obiđe najmoćnijeg i najutjecajnijeg čovjeka Hercegovine Mujagu, te Aleksu Šantića, ali to nije bilo moguće jer se oni nisu nalazili u Mostaru u tom trenutku. Kao jedan od razloga navodi se nesnosna vrućina u gradu koja tjera svakoga ko nije spriječen siromaštvom da ode na neko drugo mjesto, a ko nije u mogućnosti, vrijeme uglavnom provodi uz Neretvu. Kao što je u tekstu navedeno, Wendel je zbog svog odnosa prema austrougarskoj vladavini na ovim prostorima pripadao drugačijem intelektualno-političkom krugu nego većina putopisaca koji su prije i poslije njega dolazili u Bosnu i Hercegovinu. Na više mjesta je kritizirao austrougarsku upravu, naročito njenu privrednu politiku za koju smatra da se nije brinula za budućnost zemlje i da se nisu strateški ulagala sredstva. Mostar u vrijeme Austro-Ugarske, kako zaključuje Wendel, proitirao je s obzirom na svoju poziciju kao važno vojno uporište, jer je vojska imala novac kojim je poticala lokalnu privredu i trgovinu, te tako održavala grad u životu. Međutim, Mostar koji je doživio Wendel bio je nešto sasvim drugo. Nova Kraljevina SHS nije Mostar smatrala toliko bitnim vojnim položajem, pa je grad izgubio stratešku ulogu koju je imao ranije. To je dovelo do toga da zarada od trgovine s vojskom bude mala, a veliki problem bila je i prekinuta trgovina preko Jadranskog mora. Kao posljedicu tih okolnosti Wendel vidi nezaposlenost, a „bijeda čuči u uskim ulicama; krećete se kroz jedan spavajući, jedan umirući grad“. Ipak, u jednom trenutku Wendel ističe da, uprkos svemu, putnik u Mostaru još može čuti prizvuk Derviš-pašine pjesme i na neki način pronaći ostatke tog „romantičnog“ Mostara. Tu zapravo vidimo sličnost s opisom Sarajeva u kojem je jedino romantično i orijentalno ono što je ostalo od čaršije, odnosno vidljivo je da Wendel izuzetno negativno percipira transformacije koje su nastale u bosanskohercegovačkim gradovima kao posljedica austrougarske uprave. On je želio vidjeti potpuno orijentalne gradove onakve kakvi su postojali u turističkim vodičima koji su bili čitani i korišteni u to vrijeme.8 U svojoj kritici prema austrougarskoj privrednoj politici u Mostaru Wendel je poprilično oštar. On izričito navodi da Mostaru u privrednom smislu „carska i kraljevska gospoda nikada nisu pomogli da stane na noge, jer to nije služilo vojnoj svrsi“. Posebno se osvrnuo na proizvodnju električne energije kritizirajući to što nije iskorišten hidropotencijal Neretve, već je odlučeno da se električna energija dobija pomoću nafte. Wendel insistira na krivici austrougarske uprave o gotovo svim pitanjima i pripisuje im najveću odgovornost, jer za četiri decenije uprave nisu uspjeli stanje u Bosni i Hercegovini dovesti ni na nivo drugih zemalja, prije svega Srbije s kojom često poredi „uspjehe“ austrougarske politike. Obrazovanost stanovništva privukla je Wendelu značajnu pažnju. On navodi zanimljiv podatak, ne ističući izvor svojih informacija, utvrđuje da u Srbiji svaki treći muškarac umije čitati i pisati, dok je u Bosni i Hercegovini tek svaki osmi muškarac vješt čitanju i pisanju. Navedenim je Wendel, zapravo, htio pokazati da je Srbija uspješnija od Austro-Ugarske, jer se njene vlasti ne ponašaju kao izrabljivači i kolonizatori, nego se prema stanovništvu odnose na drugačiji način, što dovodi do određenih rezultata. Wendel smatra da je to u potpunosti propust austrougarske politike koja za četrdeset godina uprave nije uspjela dostići standard pismenosti koji je imala Srbija. Samu neobrazovanost stanovništva Wendel dovodi u vezu i s većinom drugih problema koji Bosnu i Hercegovinu čine zaostalom i u odnosu na slavenske susjede. Jedno od tih pitanja je i agrarno, u kojem on također prepoznaje propuste austrougarske politike u Bosni i Hercegovini navodeći za primjer da je Srbija imala mnogo veću poljoprivrednu proizvodnju jer je imala riješeno agrarno pitanje dok u Bosni to nije bio slučaj. Wendelov putopis sadrži i konkretnije informacije koje su čitaocu mogle pomoći da sebi kreira jednu određeniju sliku samog Mostara. On raspolaže informacijom da u Mostaru postoji 39 džamija, od kojih je 10 otvoreno, te da je svaki drugi stanovnik musliman. Ovakva informacija bitno utječe na čitaoca, jer sadrži vrlo konkretne podatke pomoću kojih je lako kreirati viziju sredine o kojoj autor piše. Pored toga, vrlo rijetko u svom putopisu prenosi razgovore s lokalnim stanovništvom. Međutim, razgovor s jednom staricom koristi kako bi ukazao na razočaranje lokalnog stanovništva prema Austro-Ugarskoj. Ona mu je pričala o 1878. godini i dolasku austrougarske vojske, o pozitivnom raspoloženju raje koja je „vjerovala da dolazi kraj vladavine begova“. Kada govori o muslimanskim ženama u Bosni i Hercegovini, kod Wendela je veoma prisutan i uočljiv orijentalizam. Skoro uvijek o njima govori u negativnom kontekstu nastojeći istaknuti samo one segmente života u kojima su ograničene u kontekstu društvenog djelovanja i participiranja u javnom prostoru. Lako se može primijetiti njegova začuđenost i opčinjenost muslimanskom ženom. Kako sam govori, skoro sve one nose feredžu koja ih „skriva od svakog pogleda, pa se iza nje može kriti Afrodita ili strašilo za ptice“. Problem Wendel vidi u nedostatku slobode muslimanskih žena, jer „mnoge od njih su već s trinaest ili četrnaest godina vezane s muškarcem. Druge idu do šesnaeste, sedamnaeste godine žurno u žensku gimnaziju, potpuno bez pokrivača na licu, gledajući svijet veselim očima, ali i za njih s punom zrelošću dolazi veo i one postaju hodajući zatvori, ni jedan dah drugog muškarca ne dopire do njihovog zabranjenog svijeta, sloboda je njima nepoznata riječ i njihov vlastiti život se ne odvija, kao kod biljke u tami podruma, nikad se ne razvija, nijednu ženu u Evropi nije zadesila tako crna sudbina“. Ovim riječima Wendel iskazuje svoje shvatanje muslimanske žene i njenog položaja u Bosni i Hercegovini početkom 20. stoljeća. Wendel je uvjeren u promjenu ovog stanja kod muslimanskog stanovništva s obzirom na to da smatra bosanskohercegovačke muslimane Južnim Slavenima čiju budućnost vidi isključivo u Evropi pa smatra da će se muslimanska žena morati odreći zara i feredže ili će i po Evropi muškarci početi pokrivati svoje žene. Međutim, za svoj stav o promjeni položaja muslimanske žene, u koji je duboko uvjeren, Wendel donosi i određene argumente. On navodi Dževad-bega Sulejmanpašića i njegov tekst u kojem je problematizirano otkrivanje muslimanske žene, njeno uključivanje u javni i društveni život kako bi, po potrebi, mogla i sama brinuti o sebi i porodici. Pored Sulejmanpašića, spominje se i Ahmed Muradbegović kao jedan od predstavnika modernih težnji među muslimanima u budućem razvoju ženskog pitanja. Ono što je bitno naglasiti jeste da krivicu za položaj žene među muslimanima Wendel ne pripisuje isključivo muslimanskoj intelektualnoj i političkoj eliti, već u velikoj mjeri i za to pitanje krivi austrougarsku upravu. On smatra da je za Austro-Ugarsku monarhiju Bosna bila samo kolonija, „jedan komad Orijenta, vještački čuvana od bečkih moćnika“, da stvarne brige nije bilo pa je muslimanska žena ostala izvan „code civili“ i time ostala potpuno nezaštićena. Za mostarske muslimanke Wendel navodi da one kroz život idu „daleko umotanije“ nego što je to slučaj sa ženama u Sarajevu. Još jedan susret s muslimanskom ženom u Mostaru opisao je na sljedeći način: „... i odjednom je projurilo jedno bezglavo stvorenje, jedan utjelovljeni duh preko puta, od kapije do kapije, jedna okašnjela stidljiva Muhamedanka u svojoj odjeći, u plavoj mjesečini...“, dok je staricu s kojom je razgovarao u kafani okarakterizirao bijedno, s obzirom na to da se ona „djetinjasto raduje cigaretama iz naše kutije“. Pred sami kraj opisa Mostara Wendel iznosi svoj stav u kojem želi reći da je to mrtav grad jer, kako kaže, „možda će jednog dana doći neki jugoslavenski George Rodenbach i oslikati nježnim obrisima i mat bojama svoj Mostar-la-Morte“. Ovim riječima Wendel na najbolji način sumira svoj opći dojam o Mostaru kao propalom gradu. Za njega je Mostar, prije svega, uništen austrougarskom politikom koja se nije brinula o razvoju privrede na pravi način, već je svu ekonomiju grada vezala za prisustvo vojske kao velikog potrošača lokalnih proizvoda. Za Wendela Mostar je, kao i Sarajevo, austrougarskom upravom izgubio i svoje čari koje je imao kao orijentalni grad. To sve ide u prilog njegovoj tezi u kojoj konstantno kritizira austrougarsku upravu, odnosno njegovoj ideji i želji da se Južni Slaveni trebaju razvijati politički, kulturno, ekonomski u svojoj zajedničkoj državi, gradeći zajednički identitet. U ovom radu je predstavljena Wendelova percepcija ovih prostora, s fokusom na Mostar, te je ukazano na određene speciičnosti ovog putopisa. Glavna karakteristika, ili bolje rečeno razlika, njegove percepcije ovog prostora i društva u odnosu na putopisce koji su ranije prolazili kroz Bosnu i Hercegovinu i o njoj pisali, jeste ta da je Wendel izuzetno kritično nastrojen prema austrougarskoj upravi nad Bosnom i Hercegovinom, te u njoj vidi glavnog krivca koji je doveo ne samo do lošeg ekonomskog stanja nego i postepenog nestanka orijentalnog karaktera bosanskohercegovačkih gradova u kojima se mogu pronaći samo još fragmenti orijenta. Ti zaključci Wendela su, u suštini, samo način da autor argumentira svoju političku i ideološku tezu da se Južni Slaveni trebaju razvijati samostalno u svojoj zajedničkoj državi koja je neminovno dio Evrope i koja će se dalje, u budućnosti, razvijati u skladu s općim tokovima evropskog razvoja. U svemu tome Bosnu i Hercegovinu Wendel vidi isključivo kao koloniju i neuspjeli projekt Austro-Ugarske, zemlju čiji resursi nisu iskorišteni na pravi način i kojoj četrdesetogodišnja uprava jedne zapadne imperije nije donijela ništa naročito dobro. Takav stav argumentira poredeći određene segmente razvoja s Kraljevinom Srbijom. Kada je u pitanju Wendelovo viđenje Mostara, to je za njega grad bez budućnosti, koji je uništen pogrešnom austrougarskom privrednom politikom na ovom prostoru. Iz Wendelovog putopisa možemo saznati ponešto o odnosu ljudi prema austrougarskoj okupaciji i vlasti ili načinu života u Mostaru, ali ne previše. Ponajviše se osvrće na muslimansko stanovništvo, pri čemu njegova percepcija sadrži niz uobičajenih orijentalističkih stereotipa. Ipak, svoju sliku o umirućem gradu on temelji na osnovu ekonomske slike grada i nepostojanja dovoljnog privrednog potencijala kojim bi se u Mostaru značajnije stvari promijenile.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: MUHAMMED NERGISI Kadija u Mostaru 1621. godine
PODNASLOV: N/A
STRANA: 161-174
AUTOR(I): Sabaheta Gačanin

Muhammed ili Mehmed rođen je u Sarajevu, između 1580. i 1585. godine. Pošto je pripadao kadijskoj porodici Nergiszâde, uzeo je mahlas Nergisî. Njegov otac Ahmed Nergiszâde je poslom kao kadija boravio u Istanbulu, kao i u više balkanskih gradova, pa i u Sarajevu gdje se Mehmed rodio. Nergisî je započeo svoje školovanje u Sarajevu, a nastavio u Istanbulu. S početka karijere bio je muderris, a poslije sudijski pripravnik. Pri kraju života, svojim proznim djelima skrenuo je pozornost na sebe, pa ga je sultan Murat IV postavio za zvaničnog hroničara u pohodu na Jerevan, to jest Armeniju. Vojska je krenula na pohod 9. ševala 1044/27. marta 1635. godine iz Istanbula. Nedugo nakon polaska, približavajući se Izmitu, u močvarnom području Gebze Nergisî je pao s konja. Prema nekim izvorima poginuo je na mjestu događaja, a prema drugima preminuo je usljed povreda od pada u martu 1635. godine. Nergisî je poznatiji kao književnik nego kadija, silom prilika, iako je cijelog života zbog svog statusa bio nezadovoljan i težio za napredovanjem u svojoj struci, literarni opus ga je uveo u kategoriju najviših literarnih dosega što mu je osiguralo slavu imena do današnjih dana. Nergisî je svojim proznim i poetskim opusom bio predstavljen u gotovo svim klasičnim antologijima, odnosno osmanskim tezkirama. Autor je više djela. Međutim, za ambicioznog Nergisîja je Mostar, ipak, bio grad u provinciji, nedovoljno blizu prijestolnice. Pismom se obratio svom nadređenom, rumelijskom kazaskeru Kemâl – efendiji Tašköprüzade. U svom arzuhâlu podsjeća ga kao nadređenoga na pritiske kojima je bio izložen u svom profesionalnom radu u kasabi Čajniče, te ga moli za namještenje u novom kadiluku. U novom pismu, ovaj put iz Mostara1, upućenom Kemâl – efendiji. Međutim, pismom upućenom svom prijatelju i zaštitniku Fâiziju iz Mostara izražava krajnju indignaciju i žaljenje što je prihvatio mjesto kadije u Mostaru, na tu poziciju je postavljen Mulla Alî-efendija Zengibarlî 1621 – 22. godine. Nergisî se novom kazaskeru Rumelije preporučio pismom, u kojem čestita povratak s vojnog pohoda i postavljenje na mjesto kazaskera. Šta je to što smo saznali iz njegovih pisama?! Na više mjesta u Munšeâtu možemo čitati o Nergisîjevim usponima i padovima kroz život. U pismima nadređenima i prijateljima piše da nije uvijek dobio ono što je želio, bivajući često u neizvjesnim situacijama u kojima je neprestano očekivao opoziv s položaja (M 14b, 18b, 31b, 53a, 63a, 65a, 66b, 79b, 80b i druga), lamentirajući nad sudbinom, nezadovoljan ulogom provincijskog kadije. U svom arzuhalu (53a) kazaskeru Kemâl – efendiji žali se na probleme i opstrukcije kojima je bio izložen u kasabi Čajniče tražeći novi kadiluk. Očigledno je to elegantno sročeno pismo otvorilo put za novo naimenovanje, ovaj put u kasabi Mostar. Nergisî se obraća nadređenom tonom skromnosti, a zamolbe i pritužbe su iznesene u poniznosti i smjernosti. Ovako piše: Ovo je pismo podnesak kazaskeru preuzvišenom Kemal-efendiji, najplemenitijem – da Bog milost i oprost spusti na njega – s upućenom molbom za premještanje u kadiluk Mostar, čime je srce obradovano O, utočište, predusretljivosti, izbavitelju U prirodi ruže ne tugovati zbog jecanja bulbulova Vapaj siromaha ponos je bazara dobročinstva. Smirujući srce nakon što se zlosretnik oslobodio svih plima i oseka te napredovanja i zaostajanja u raspravama i sukobima, go i bos iz potrebe i oskudice žurno se zaputio u prostrano predvorje svijeta imaginacije učinivši hasuru parčetom brokata, kojem se ismijavaju sa zlatnih vladarskih uzglavlja s kraja na kraj svijeta. Nakon što je Vaš iskreni sluga, dostojanstveno dotaknuvši usnama mjesto za cjelivanje, iznio hrabro svoju molbu s nadom da će imati priliku ispričati svoju priču o jednom provincijskom čovjeku iz Ahrimanovg plemena, po prirodi svađalici i prznici, sklonom kršenju i prestupu dostojnom svakog prezira. Spiranje ploče grijeha u poretku je stvari oblaka milosti, prema tome, zbog spremnosti da se ukor obavi na lijep način nakon dužeg promišljanja onog koji teži da u svakoj situaciji sagleda sa svih strana, premda će kritike pristizati kao dahovi jedan za drugim sve do Obećanog dana, dok je bio bez nade zbog tih mjera uvakuio je dove za njihovu sreću. Najbolji način koji jamči stabilnost i čvrstinu u životu upisan je u sudnici u kojoj je kadija Onaj koji ispunjava potrebe, a svjedoci čina uzvišeni Skup. Povjerio si mi blago da ti zahvalnost iskazujem Zadovoljio si me u cjelosti u svim stvarima Pa zahvaljujem ti što si mi život dao i ako umrem Neka ti moje kosti zahvaljuju u mezaru. Ali, prema principima rasporeda zvijezda u životnim tegobama razumno se može zaključiti da je kažnjavanje iz dobročinstva, a pošto nije bio zadovoljan takvom plemenitošću prema potrebama, izvolio se ponovo pouzdati na otprije poznatu dobrotu i plemenitost. Stoga neka mu bude visoka zaštita u blagodarnosti i obilnom darovanju. O, ogrnûtî odjećom blagostanja koju uzvisuje vrijednost njena Pa iznosite tu odjeću i ponovite se. Ako su oni koji rade svoj posao predani i gorljivi, njihova snažna srca usljed potrebe tope čak i kamen; ako je moguće da se plamičak gorljivosti toliko rasplamsa, neka kapljice dobrote i ljubaznosti izvolijevaju ne zastati ni na trenutak kod gašenja buktinje srca koje plače, a neka bude zabranjeno da vodonoša gasi plamen nutrine. O, vi koji ste blagodarni, kandža siromaštva koja steže u paramparčard razbija oklop strpljenja i izdržljivosti i počinje stezati grlo, dotle da karavana dahova zastaje u tjesnacu dušnika. Na samom koncu, znalac alhemije inatom odolijeva da propadnu napori, kakve god bile težnje da se obmanom od srebrenih kapljica suza i zakrpa na džigerama prikažu opiljcima zlata. Pošto je ćulah skinut i Zejdu i Amru, neka se pruži otpor u odbranu onih koji traže i mole. Ispričam li šta sve podnosi srce, bile bi to pritužbe A na Visosti ostaje dobrohotnost i darivanje. (M 53a) Transkripcija teksta pisma:U ovom pismu, kao i drugim pismima, Nergisî kićenom narativnom strategijom, obraća se adresatu nižući pohvale i iskazujući poniznost u konvencionalnom maniru. Uvažavajući poziciju adresata, šejhul – islâma Kemâl – efendije, obraća mu se sa Moj sretni i preuzvišeni gospodine, riječima skrušene poniznosti i skromnosti, dok se prijateljima najčešće obraća s frazom Moj sretni gospodine, s primjesom skromnosti i dobrohotnosti. U opširnom uvodu svog djela Pouzdane vijesti o Mesleminim pohodima, prevodu Ibn Arebijeva djela Muḥâḍarât al-abrâr wa musâmarât al-ah̬yâr koje govori o borbama Arapa i Bizantijaca i o petoj opsadi Konstantinopolja u čijoj je opsadi učestvovao komandant Maslama, sin halife Abd al-Malika al-Umayye, Nergisî eksplicitno navodi da je ovaj prevod sačinio 1030 H. [1620-21] godine u Mostaru. Nergisîjevo pismo iz Mostara, kao i ostala pisma su njegova tekstualna sredstva s kojima on učestvuje u ‹nadmetanju za različite vrste ‹prevlasti› u oblasti inšâa i njegove kompetencije, što je njegovo jedino ‹oružje› kojim može zadobiti pažnju elitnog intelektualnog miljea u potrazi za mjestom na središnjoj kulturnoj sceni. Ako se Nergisîjevi izvodi iz pisama čitaju izvan konteksta, djeluju prilično ‹dekonkretizirani›, ali pažljivim iščitavanjem i analizom otkrivaju se brojni detalji koji odražavaju okolnosti speciične za lokalne prilike, što indicira slično stanje na nivou države: Kao pronicljiv posmatrač i nadahnut stilist, Nergisî iznosi opservacije o detaljima društvenog života, stoga bi analiza pisama s aspekta kulturne historije pomogla u rekonstruiranju intelektualnih mreža u njegovom vremenu i okruženju, posebno na relaciji centar – provincija, što iziskuje veliko znanje, iskustvo, strpljenje i trud. Posebno u pogledu literarnih pisama iz 17. stoljeća koja je imaju speciične topose u pogledu pokroviteljstva (patronata) i prijateljstva. Stoga se pisma mogu pojmiti kao svojevrsni memoarski otisak pojedinca u vremenu i prostoru iz kojih se pored ostalog, precizno može sklopiti mreža poznanstava, prijatelja i pokrovitelja te sagledati njihovi odnosi, relacije i druge informacije bitne za shvatanje društvenih mehanizama tog doba. Za kulturološka istraživanja zanimljiva je struktura adresata i njihov sadržaj koji na najbolji način opisuju društvenu klimu, koja je u nekim elementima pokazivala simptome klijentelizma i nepotizma. S obzirom da je Nergisî kao kadija obavljao službu u kadilucima četvrtog razreda, izuzev u Banjoj Luci, nije bio zadovoljan svojom profesionalnom pozicijom, i u tom pogledu njegova su pisma najbolji izvor opisa profesionalnih razočarenja, rezignacije i osjećaja nemoći zbog stanja u strukovnom, ali i društvenom okruženju, što se može ilustrirati brojnim primjerima iz pisama nadređenima i prijateljima (pisma iz Gabele, Čajniča, Mostara i druga). On je pripadao redu obrazovane uleme i uz to pripadao je vrsnim inšâ-stilistima. Međutim, u profesionalnom životu, uprkos njegovoj kasnijoj reputaciji kao jednog od najumješnijih predstavnika inšâ-proze, ostao je provincijski kadija koji se nikad nije izdigao iznad srednjeg nivoa i koji je proveo skoro cijelu profesionalnu karijeru po raznim provincijama Bosanskog sandžaka (izuzev kraćeg perioda u Elbasanu i Manastiru), premda je privukao pokroviteljstvo visoke uleme svojim literarnim dostignućima. No, njegova kadijska karijera nije se razvijala uporedo s njegovim literarnim uspjehom. Razlog tome je, nažalost, čvrsto spletena ‹intelektualna mreža›, koja je stupila na scenu s početka 17. stoljeća. Oko 1600. godine članovi istanbulskih porodica zaposjeli su sve visoke sudske položaje, a njihovi sinovi primali su mulazemete (potvrde o kompetenciji) od najboljih profesora, sticali su potrebno iskustvo u istanbulskim medresama i lahko prelazili na sudske položaje visokog ranga. Zahvaljujući razvijanju te mreže koja je bila ‹čvrsto sazdana›, oni koji nisu imali porodičnu i prijateljsku zaleđinu u prestonici, imali su manje mogućnosti da se svojim sposobnostima i talentom nametnu središnjoj kulturnoj, administrativnoj i ulemanskoj sceni. Takva društvena konstelacija pogodovala je urušavanju, nažalost, i ličnog i strukovnog morala. Nergisîjeva pisma, iako literarnog karaktera, ako se čitaju kao tekst u kontekstu, upravo to pokazuju.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: VIŠEJEZIČNOST I KROSKULTURALNOST U MEDITERANSKOM BREVIJARU PREDRAGA MATVEJEVIĆA – DAME EL MAZAL E ETCHA ME A LA MAR
PODNASLOV: N/A
STRANA: 509-524
AUTOR(I): Elma Durmišević-Cernica

Ukoliko se ukuca pojam Predrag Matvejević na internetskim pretraživačima, dobit će se 143.000 rezultata koji referiraju na život i djelo; kulturno, umjetničko te društveno-političko djelovanje ovog angažiranog evropskog intelektualca. Predrag Matvejević rođen je u Mostaru 1932; odrastao u Šibeniku; studirao u Sarajevu, Zagrebu, Parizu; radio te književno i intelektualno djelovao u Parizu i Rimu, umro u Zagrebu 2017. Jedan je od najprevođenijih i bio jedan od najangažiranijih književnika i intelektualaca na ovim prostorima. Veliki Miroslav Krleža pristao je dati najintimniji i najiskreniji intervju, upravo, Predragu Matvejeviću koji piše i knjigu Razgovori s Krležom. Knjiga je imala veliki kulturni odjek. Prvo njegovo djelo je Jean-Paul Sartre, zatim slijede: Prigodno pjesništvo, Prema novom kulturnom stvaralaštvu, Književnost i njezina društvena funkcija, Te vjetrenjače, Za jednu poetiku događaja, Jugoslovenstvo danas, Otvorena pisma, Mediteranski brevijar, Istočni epistolar, Gospodari rata i mira, Druga Venecija, Kruh naš. Djela napisana na francuskom i italijanskom su: De la dissidence, Le monde “ex”, Sarajevo, Issolario Mediterraneo i dr. Književnik, intelektualac, akademik, univerzitetski profesor, ljevičar, erudita, poliglota, građanin svijeta – samo su neki od mogućih opisa koji stoje uz ime Predraga Matvejevića.  Mediteranski brevijar knjiga koja je doživjela nekoliko izdanja, a i najprevođenije je djelo na ovim prostorima. Upravo zbog Mediteranskog brevijara i odjeka kakav je ovo djelo napravilo u svijetu književnosti, umjetnosti i kulture, šezdeset uglednih italijanskih književnika, na čelu sa Umbertom Ecom i Claudiom Magrisom, potpisali su inicijativu za nominaciju Predraga Matvejevića za Nobelovu nagradu za književnost. Magris za Brevijar kaže da je to pripovijest “koja navodi stvarnost da govori i koja savršeno kalemi kulturu na fantastičnu evokaciju”. Mnogi ugledni evropski listovi i časopisi objavili su osvrte i recenzije Brevijara, pa s obzirom na to, Brevijar je postao knjiga s južnoslavenskih prostora o kojoj je napisano najviše prikaza u svijetu. Knjiga se sastoji iz tri dijela: “Brevijar”, “Karte”i “Glosar”. Nije to knjiga samo o Mediteranu; to je knjiga o ljudima koji žive uz more i od mora, knjiga je to o mornarima, o lađama, o soli, o mrežama, o kulturi masline, o svjetionicima, o vjetrovima – o ilologiji mora – koju Matvejević vješto opisuje, pripovijeda i priča, koristeći neprikosnoveno jezičko umijeće, erudiciju i osobnu poetiku poliglote i kosmoplite. Jedan od ciljeva ovog rada jeste analizirati višejezičnost5 u Brevijaru. Tradicionalnai najopćenitija deinicija višejezičnosti jeste sposobnost osobe da govori više jezika (individualna višejezičnost), no podrazumijeva 4 Detaljno o tome, o prijevodima kao elementima višejezičnosti bit će pisano kasnije, u podnaslovima posvećenim višejezičnosti i kroskulturalnosti. 5 Sinonim višejezičnosti je internacionalni termin multilingvizam. Adamik u radu “Izazovi plurilingvizma: Jezična politika Vijeća Evrope i nacionalna jezična politika”, pod plurilingvizmom podrazumijeva jezik i dijalekte kojima su se govornici u stanju služiti; maternji jezik, strane jezike i dijalekte, neovisno o stepenu poznavanja tih jezika. Navodi i podatke iz Common European Framework Reference for Languages, gdje je plurilingvizam sposobnost govornika da stupa u interkulturalne interakcije i stiče iskustvo različitih kultura (Ibid.). i upotrebu više jezika na određenom prostoru (pokrajini, zajednici) (društvena višejezičnost). Višejezičnost je i pojava kada “govornici različitih jezika budu dovedeni u isti društveni kontekst ili kada dijele isti životni prostor”. Perspektiva višejezičnosti ogleda se u koegzistenciji, interakciji ili, eventualno, sukobu (Ibid.). Sočanac napominje da u kontekstu današnje globalizacije (zajedničkog tržišta i evropskog prava) pristup višejezičnosti, odnosno učenju stranih jezika, više se tiče ekonomskih, nego kulturnih potreba. Objašnjavajući višejezičnost kroz historiju, Drkić objašnjava kako su se različiti jezici upotrebljavali u različite svrhe. Kako su društvene promjene uglavnom pokazatelj jezičkih promjena, tako u kontekstu Evropske unije dolazi do simboličkog brisanja granica, tržišta postaju internacionalna i višejezična, pa tako i višejezičnost postaje nova višejezičnost. Kada je u pitanju višejezičnost u Mediteranskom brevijaru, analizirat ćemo je iz ugla analize diskursa te pragmalingvističkog i sociolingvističkog konteksta. Višejezičnosti u Mediteranskom brevijeru pristupit ćemo iz ugla pragmalingvistike, analize diskursa, sociolingviste i stilistike. Prva činjenica koja nam ide u prilog, kojom pokazujemo višejezičnost ovog djela (ujedno i kroskulturalnost) jeste, prije svega, da su mjesta življenja, naučnog, umjetničkog i angažiranog djelovanja Predraga Matvejevića različita, i jezički i kulturološki. Smatramo da je baš ta jezička i kulturološka raznolikost prostorâ na kojima je Matvejević živio i djelovao utjecala na njega kao intelektualca, naučnika, umjetnika – pa je njegov stav o različitosti, o Drugome, zapravo, izvor višejezičnosti u Brevijaru.Sva ta mjesta gdje je živio (Mostar, Šibenik, Sarajevo, Zagreb, Pariz, Rim), sva mjesta koja je posjetio, svi jezici i dijalekti kojima je bio okružen, zapravo, naš je prvi okvir višejezičnosti. Sam kaže da je imao priliku mnogo putovati i boraviti na prostorima gdje su se začele prve civilizacije. Svi ti susreti sa govornicima različitih jezika, komunikacija s njima, razgovor sa intelektualcima, akademicima, studentima10 morala je utjecati na Matvejevićev stav jeziku kao sredstvu za sporazumijevanje i razmjenu ideja, misli, stavova. U intervjuu koji je dao Nežmahu Matvejević kaže da je godinu dana učio arapski jezik, da bi mogao čitati šta piše na zemljopisnim kartama. Taj nas podatak vodi do sljedećeg elementa višejezičnosti, a to je činjenica da je Matvejević poliglota11, i da to njegovo umijeće i sposobnost prepoznajemo na svakoj stranici knjige. To je biografski podatak koji je utkan u knjigu (jer to, u ovom slučaju, nije puka pozitivistička činjenica da je autor višejezičan, multilingvalan, poliglota; studirao romanistiku na Zagrebačkom i Sarajevskom univerzitetu, doktorirao na Sorboni, profesura u Parizu i Rimu) – način na koji piše o Mediteranu – kako ga različiti narodi doživljavaju, kako ga različiti jezici usisavaju u svoju strukturu – govori nam da Matvejević, ne samo da poznaje i govori jezike na kojima ispisuje i opisuje Mediteran već poznaje i živi kulturu tog prostora i vremena: Jedra se podešavaju prema vjetru i vremenu, zapravo prema samu moru. (...) Povijest pomorstva poznaje mnogobrojne vrste jedara – križno, trokutasto, latinsko, portugiško, arapsko, đenoviško, u novije doba i bermudsko. Mnogo je naziva za njih, osobito mjesnih i pokrajinskih: jedro na “penu”, “na lantinu” i “na trijangul”, “lok”, “trinket”, “idro svetog Antuna”. (...) U južnim slavenskim jezicima, jedra i njedra istoga su porijekla i korijena – jedra su njedra samog broda, nadimaju se na početku i spuštaju na kraju plovidbe. ili Znakoviti su i nazivi pojedinih uzlova, čvorova, gropa: po spletu i obliku razlikuju se osmica, kita, štip, žbir, pletenica, turban, kruna; nazivaju se također ribarskima, mornarskima, monaškima te muškima i ženskima... (...) Najodlučniji je, i možda najsudbonosniji, takozvani “mrtvi uzao”. Prema pučkoj predaji takav je grop u Dalmaciji prozvan grobom: vezalo se “na grob” ili “mrtvouzice”. I to umijeće graniči s umjetnošću: Đenovljani su preuzeli od Turaka arapsku riječ makrame, koja se u Bosni sačuvala kao ma(h)rama na kosama snaha, majki, kćeri. Makrame danas označavaju posebnu vrstu primijenjene umjetnosti.. Sljedeći element višejezičnosti Brevijara je podatak da je to najprevođenija knjiga u Hrvatskoj. Preveden je na više od dvadeset jezika: holandski, grčki, španski, mađarski, arapski, rumunski, inski, turski, portugalski, engleski, slovenski, italijanski, francuski, češki, poljski, makedonski, hebrejski, albanski, japanski, njemački, bugarski, litavski, esperanto. Zahvaljujući tim prijevodima nemjerljiv je kulturološki utjecaj, važnost i doseg Brevijara, pa tu jasno vidimo ispreplitanje osnovnih termina iz našeg naslova: višejezičnost i kroskulturalnost. Knjiga se, donekle, mijenjala od prijevoda do prijevoda, Matvejević je proširivao postojeća poglavlja i pisao nova: “za Japance sam dopunio – oni su mi to tražili – ističući da su otočki narod – meditacije o otocima, za Grke glose o manastirima, za Turke napomene o svjetionicima, za Arape podatke o starim kartama Al-Idrizija, za Izraelce releksije o dijaspori”. Kako ovaj rad teži biti dio pragmalingvističkih istraživanja i onih koja pripadaju istraživanjima analize diskursa, pa i kroskulturalne pragmatike12, onda ćemo višejezičnost posmatrati i kao svjesnu i namjernu upotrebu različitih jezika u jednom tekstu13– gdje višejezičnost otvara put i interkulturalnosti. Strani jezik u Brevijaru ima funkciju i značenje otvorenog koda gdje različite kulture, prostor i predmeti, kroz Drugačiji Jezik, postaju dio neposrednog iskustva za čitaoce.14 Matvejević opisujući Mediteran obilato se koristi grčkim: “Purpur nije biljnoga porijekla. Korijen mu je grčki – porphiros.”  latinskim: “Na kraju napominje svome prijatelju da ni on sam ‘ne piše povijest nego opisuje mjesta’ (neque enim scribo nunc historiam, sed loca describo)” francuskim: “Francuski židovski pisci, poznavaoci Talmuda, imenovali su ga prince de (...)” (Ibid., 152); italijanskim jezikom: “Rombovi s inicijalima glavnih vjetrova tvore kružnicu koja se u Italiji naziva – rosone (...)” zatim arapskim: “Ime mu je podrijetlom arapsko (kabar).” Ibid., 162; turskim: “Turci su donijeli sinonim – grimiz.” (Ibid., 163); sefardskim: “Dame el mazal e etcha me a la mar.” (Ibid., 195) i svim njihovim dijalektima. Način na koji Matvejević uvrštava strani jezik / drugi jezik / druge jezike u svoj jezik, istančan je i prirodan, a opet ima svoju svrhu i vidljiv je. Ta se vidljivost i upečatljivost postiže formalnim obilježjima, kao što je kurziv kojim on piše riječi iz drugog jezika, kao i dijalekatske varijante: “Psovke uz more razlikuju se od onih u zaleđu. kratak.” Također, upotrebom navodnika izdvaja riječi iz drugih jezika, obično naglašavajući kako ih izgovaraju govornici nekog jezika ili dijalekta: “Nadomak zaljeva koji se dugo nazivao Mala Sirta (Gabes se danas zove) nalaze se ostatci slanih jezera koje domorotci zovu “šot” (chotts) – tabani stradaju onome ko tuda hodi.” Važnim smatramo istaći način na koji Matvejević opisuje Mediteran, posebno ističući lingvističku i ilološku terminologiju, kontrastivno dovodeći u vezu romanske i slavenske jezike: “Na Jadranu je pridjev sveti ušao na poseban način u nazive mjesta, možda intimnije nego drugdje (romanski preiks sant odgovara slavenskom svet i skraćuje se u stu ili samo su): Supetar, Supavo...” ; kao i metajezičnost gdje, upravo, zahvaljujući jeziku, kao sistemu znakova, spoznajemo suštinu Mediterana: Filologija nam otkriva dio povijesti našeg mora. Pridjev mediterraneus nije bio ni preporučljiv ni otmjen kad se počeo rabiti. Gramatičar zlatne epohe Festus predlagao je umjesto njega, mediterreus, (...) Epitet meditullius... (...) Imenicom mediterraneum označavala se unutrašnjost zemalja (...) Grci su imali više naziva za more: hals je sol – more kao tvar; pelagos je pučina – more kao prizor; pontos je more kao prostranstvo ili put; thalassa je opći pojam (nepoznatoga porijekla, možda kretskoga mikenskoga?) (...) Rimljani su bili mnogo oskudniji u iskustvu i nazivlju. Temat mare – koji dijele s mnogim drugim indoevropskim jezicima, na primjer sa slavenskima – označavao je na dalekim i mutnim počecima sve vode... (...) Arapi su – a za njima i Turci – nazivali Mediteran Rumelijskim morem, tj. bizantsko-rimskim: al-bahr al-rum. 15 Iako, prema pravopisnim pravilima, treba pisati polunavodnike, mi ipak pišemo navodnike unutar navodnika – radi preciznijeg uvida u način isticanja strane riječi, tj. izgovora. Brevijar se sastoji od tri dijela: “Brevijar”, “Karte” i “Glosar”. U “Glosaru” koji i ima značenje rječnika, primjere višejezičnosti pronalazimo kod opisa ključnih pojmova Mediterana: more, lađa, obala, luka, brod, otok – ostrvo, so, maslina, šipak, loza, grožđe, boja, ribe, mreža, vjetar. Matvejević se koristi leksikografskim principom opisa jedne lekseme, navodeći prijevod na drugim jezicima: “Brod je vjerovatno povezan s korijenom staroga slavenskoga glagola bresti-bredo, što znači gaziti, pregaziti, prijeći preko vode. Pomorski rječnik Radovana Vidovića (...) navodi slijedeće nazive (...) koji su većim dijelom grčkog, latinskog i romanskog korijena: “banzo, barca (barka), bastasia, bastassiza (bastašica)...”, ali navodi i cijele sintagme, kao i fraze, izreke, poslovice, uzrečice na drugom jeziku opisujući određeni pojam Mediterana: “Zapisao je, u dijalektu, niz uzrečica koje to potvrđuju: Sve ilustracije te fotograije karata u Mediteranskom brevijaru, zapravo, dio su bimedijalnosti16, kao stila pisanja što je kombinacija teksta i crteža. Interpolacija tih fotograija, na kojima su ispisane riječi na drugim jezicima, u sami tekst Brevijara, ima funkciju i intermedijalnosti i višejezičnosti. Izbor takvog slikovnog izraza u pisanom izraza, nesumnjivo, prikazuje kreativnost i erudiciju autora, kao ivišejezičnost teksta.17 Uz sve rečeno, usudimo se višejezičnost u Brevijaru posmatrati i kroz Bahtinov pojam dijalogičnosti koji podrazumijeva uvijek interakciju jednog teksta sa drugim tekstom. Ružmarin zovu iazir, klil i hasalhan, metvicu mersit, hana i nana ; u vezi je sa jezikom, društvom, civilizacijom – ključnim pojmovima koji su neodvojivi od pojma kultura. Kultura i jezik, naprosto, nedovojivi su pojmovi; “nema kulture bez jezičkog izraza, niti pak ima jezika bez kulturnog sadržaja”. Savremeni pristupi proučavanju kulture, interdisciplinarni su, i u tom proučavanju možemo govoriti o kroskulturalnosti, kao i interkulturalnosti posmatrat ćemo i analizirati kroskulturalnost kao niz kulturoloških posebnosti i činjenica koje postoje u više kultura, tj. zajedničke su za više kultura, ali to nikako 18 Više o deiniciji pojma kultura vidjeti na https://www.enciklopedija.hr/natuknica. aspx?id=34552, pristup, 16. 1. 2022, kao i Božović 2006, Bugarski 2005. i 2007. Također, o odnosu kulture i nacionalne kulture, vidjeti više u Matvejević 1975. ne isključuje ni različitosti koje postoje u tim kulturama, jer ipak imaju neko mjesto susreta u tom svom odnosu. U mediteranskoj kulturi Mediteranskog brevijara pojam kroskulturalnosti naprosto se implicitno podrazumijeva, s obzirom na mnoštvo naroda, jezika i kultura koje dijele Mediteran kao svoj zajednički prostor i identitet: “Mediteran je jedan, rekao bi glosator, njegovi se izrazi razlikuju.” Katnić-Bakaršić spominje riječ raskrižje koju deinira kao metaforu, polisemičnu metaforu jer se raskrižje može poimati i kao mjesto otvorenih mogućnosti, mjesto susreta i rastanka, mjesto i nigdje i svugdje, pa tako i mi pojmove višejezičnosti, interkulturalnosti, kroskulturalnosti, upravo, i posmatramo u ovom kontekstu raskrižja – i susreta, ali i rastanka: “Suočavali su se i suprotstavljali Istočno i Zapadno Carstvo, kozmopolitski duh i autarhija, ekumenizam i ostracizam, agora i labirint, Dionisova radost i Sizifov kamen, Atena i Sparta, Rim i barbari, svete knjige i vjerski ratovi. Sukobi kršćanstva sa židovstvom, jednoga i drugoga s islamom traju do naših dana.” Ili, kako to na drugom mjestu kaže, aludirajući na mozaičnu formu kulture: Od mediteranskih sastavnica slaže se, s manje ili više sreće, mozaik (tehnika slaganja raznobojnih, manje-više, pravilnih dijelova, kockica). Provjerava što znači svaka napose ili jedna spram druge: Evropa, Magreb i Levant; judejstvo, kršćanstvo i islam; Talmud, Biblija i Kur’an; Jeruzalem i njegova svetost, Atena, Rim i njihov uspon ili pad; Aleksandrija, Konstantinopol; “Prejasna” Venecija te druga važna mjesta i pojave na obali i u zaleđu; grčka dijalektika, polis i politika; rimsko pravo, forum i republika; Arapi i Andaluzija; Italija i Renesansa (sic!); Španjolska i otkriće Novog svijeta; Francuska na “Unutarnjem moru” i na Atlantiku; Slaveni na Jadranu i na Crnom moru; svi ostali narodi unaokolo, manji i veći, stariji i mlađi, domorotci i pridošlice. Mediteran nije samo pripadnost. Jezik i kultura su isprepleteni, povezani i neodvojivi, pa su tako i pojmovi višejezičnosti i kroskulturalnosti, kao važne odrednice Brevijara, utkane u sami način i stil pisanja i nastanka djela, ali i u samo značenje i suštinu, pa kao što se Mediteran “ne da se svesti ni na jednu posebnu odrednicu – ni judeo-kršćansku niti islamsku, ni helensku niti bizantsku, ni rimsku ili romansku, niti bilo koju drugu”, on, upravo, kroz tu višestruku negaciju jeste sve ovo nabrojano. Veoma upečatljiv primjer kroskulturalne komunikacije u Mediteranskom brevijaru jesu sljedeći primjeri: “Narodi su silazili na obale i nazivali more raznim imenima. Izbivši na Jadran, Slaveni su čuli grčke i romanske nazive. Svijetli prizori s kojima su se suočili promijenili su vjerovatno fonetiku njihovih narječja i prilagodili je novoj postojbini. Zadržali su ipak vlastitu riječ more.”, kao i primjer koji govori o odnosu različitih kultura i jezika: Njihova se narječja. Dalje, višejezičnost prepoznajemo na osnovu upotrebe različitih jezika – grčki, latinski, francuski, italijanski, arapski, turski, sefardski – u opisima pojmova koji asociraju i jesu sami Mediteran. Metajezičnost u opisima Mediterana, kroz lingvističku i ilološku terminologiju neposredno odslikava višejezičnost. Ilustracije i fotograije na kojima su natpisi na drugim jezicima potvrđuju višejezičnost koja je i slikovno prikazana. Kroskulturalnost, kao širi pojam od višejezičnosti, podrazumijeva kulturološke speciičnosti: sličnosti i razlike, susrete i sukobe u komunikaciji različitih kultura koje uvijek pretpostavljaju jezik / jezike.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: PRIČANJA O ŽIVOTU U RUKOPISNOJ ZBIRCI HUSEINA RIZVIĆA
PODNASLOV: N/A
STRANA: 385-398
AUTOR(I): Amira Dervišević

Usmenoknjiževna tradicija na različite načine čuva sjećanja na događaje iz prošlosti koji su bili važni za zajednicu ili pojedince. Pripovjedači i pjevači – savremenici i svjedoci – unose ih u svoje izvedbe i oblikuju kao pjesme, priče, poslovice. Jedan od primjera kako sjećanja postaju dijelom usmenoknjiževne tradicije jeste balada o braći Morić. Naime, nakon njihovog pogubljenja, ova zbivanja važna za zajednicu usmeni su pjesnici uobličili kao baladu, pa je usmena tradicija još stoljećima poslije čuvala i prenosila u Bosni i Hercegovini i Sandžaku sjećanja na njihovo pogubljenje. Sjećanja na događaje sadržana su u nejednakoj mjeri i u usmenoj prozi, a što ovisi o vrsti kazivanja. Mnogo više od anegdota i šaljivih priča, sjećanja čuvaju usmene predaje kroz različite oblike. Na temelju uvida u rukopisne i štampane zbirke nastale u bošnjačkoj sredini, čini se da možda ni jedna ne sadrži toliko sjećanja iz svakodnevnog života, više ili manje važnih za zajednicu, koliko sadrži zbirka koju je u Sarajevu načinio vjeroučitelj i kaligraf Husein ef. Rizvić, rodom iz Mostara. Među kazivanjima najviše je pričanja iz života i anegdota zabilježenih u periodu neposredno pred uspostavljanje austrougarske vlasti pa do razdoblja prije početka Drugog svjetskog rata. Sredina koja je u središtu pričanja jeste sarajevska, mostarska i konjička. Budući da Rizvić nije ostavio podatke od koga je i kada je priče zabilježio to otežava prohod kroz ovu rukopisnu zbirku. Ciljevi rada jesu izdvajanje, analiza i interpretacija odabranih primjera iz rukopisne zbirke Husein ef. Rizvića. Komparativnom i metodom rada na tekstu pokušat će se utvrditi poetičke osobine kazivanja i njihova pripadnost usmenoproznoj vrsti. Polazna pretpostavka jeste da su odabrane priče oblikovane kao pričanja o životu. Interpretacije primjera upotpuniće sliku o zbirci ali i dati odgovor na pitanje kako se ostvaruju pričanja o životu u bošnjačkoj usmenoj književnosti. Usmena predaja jedan je od klasičnih žanrova usmene proze. Među prvim istraživačima usmene književnosti bili su Jacob i Wilhelm Grimm i upravo su oni ukazali na važne osobine predaja. Naime, proučavajući usmene priče primijetili su da je predaja, u poređenju sa bajkom, više povijesna. Vjerovanje u istinitost pripovijedanog jedan je od temeljnih obilježja usmenih predaja, a uvjerenje u vjerodostojnost postiže se na način da prenosilac predaje koristi formule. Radi se najčešće o pozivanju na izvor iz kojeg je sadržaj preuzet poput „To mi je ispričala majka / otac“. Ističući odsustvo čvrste kompozicione strukture kao jednu od žanrovskih odrednica predaje Aiša Softić smatra da se pod ovim usmenoproznim žanrom podrazumijevaju u pravilu: „kratka, jednoepizodična saopštenja u kojima se motivi u potpunosti slobodno povezuju, vrlo često samo na osnovu ličnih kazivačevih asocijacija“. Predajama se, pored ostalog, bavio Carl Wilhelm von Sydow. U radu pod naslovom Kategorije usmene prozne književnosti on opisuje tri oblika predaja: memorat, hronikat i fabulat. Memorati su priče ljudi o osobnim zgodama. Na početku svog pripovjedačkog života memorati nisu dijelovi usmene tradicije, ali ako budu privlačni publici oni postaju njeni dijelovi. Na tragu toga memorati postaju predaje o sjećanjima. Hronikati ili hroničke bilješke, kako ih je Sydow nazvao, drugi su oblik. To su kazivanja u kojima je sadržana neka narodna mudrost i koja se odnosi na sve ljude, porodice, krajeve, običaje. Međutim, važno je napomenuti da ova dva oblika autor studije ne smatra pravim predajama. Za njega su prave predaje samo fabulati – odnosno treći oblik predaja. “U njenoj su pozadini razni događaji i opažanja, no ona nije proizašla neposredno iz tih događaja i opažanja, nego iz predodžbe proizašle iz takvih elemenata koji su se u njoj, da tako kažemo, kristalizirali“, bilježi Sydow. Fabulati su u najvećem broju jednoepizodične, kratke priče. Pričanja o životu nisu bila obuhvaćena žanrom predaja sve do književnoteorijskih radova Vladimira Proppa. Upravo će on uključiti pričanja iz života (skazi) kao skupinu unutar žanra. Predaje Propp dijeli na: etiološka pričanja; demonološke, mitološke predaje; legende; povijesne predaje; pričanja iz života. Pričanja iz života uobličena su prema narativnim zakonima predaje. Prema Ljiljani Marks uvođenjem pričanja iz života u žanr predaje jedan veliki korpus tekstova postaje dijelom jedne usmenoknjiževne vrste. “Uvođenjem kategorije skaza, pričanja iz života, nađeno je klasiikacijsko određenje za sve brojne tekstove koji su doduše pripadali usmenoj tradiciji, ali su bili ‘rubni’, prijelazni prema neknjiževnim žanrovima i nisu se mogli podvesti ni pod koju uobičajenu tematsku skupinu. Nije pri tome najvažnije što se time u sklop usmene predaje mogu ravnopravno uvrstiti neki suvremeni zapisi, već to baca drugačije svjetlo i na vrlo stare zapise.” Ovo Proppovo uvođenje pričanja iz života u žanr usmene predaje omogućilo je Aiši Softić da uporedo sa zapisanim ili usmenim putem naslijeđenim i danas prisutnim kazivanjima o važnim događajima iz prošlosti, ravnopravno posmatra i osobna sjećanja na agresiju koja je učinjena na Bosnu i Hercegovinu 1992–1995. Na osnovu uvida u literaturu koja se bavi usmenom književnošću primjetno je da postoji terminološka neujednačenost kada se piše o pričanjima o životu. Naprimjer, koriste se termini pripovijest o osobnom iskustvu, osobna pripovijest , životna povijest. Istraživanjem pričanja o životu, između ostalih, bavili su se William Labov2, Linda Degh3 i Hermann Bausinger. Na južnoslavenskom prostoru ovim kazivanjima među prvima se bavila Maja Bošković-Stulli. U studiji pod naslovom Pričanja o životu (iz problematike suvremenih usmenoknjiževnih vrsta) ona donosi temeljit pregled dotadašnjih istraživanja ovog oblika ali i nudi svoju deiniciju pričanja o životu. U ovom radu polazi se od koncepta pričanja o životu kako ga je deinirala autorica studije. Termin pričanja o životu obuhvata: „Sjećanja o realnim doživljajima i događajima, bilo iz vlastita pripovjedačeva života, bilo prema kazivanju suvremenika ili bliskih predaka koji su doživjeli zgodu o kojoj je riječ. Ta se dva stupnja po potrebi razlikuju, ali se ne obilježavaju posebnim terminima. Kazivanja koja su prešla u širu tradiciju i opće su poznata, koja su dakle, u većoj mjeri zahvaćena procesom folklorizacije, ne obuhvaćaju se pojmom pričanja o životu.“ Pričanja o životu na prostoru Bosne i Hercegovine najčešće su bilježena u namjeri da pomognu rekonstruisanju okolnosti u kojima su nastajale priče koje pripadaju klasičnim usmenoproznim žanrovima te da na taj način stvore cjelovitiju sliku o usmenoj tradiciji. Budući da su ova pričanja doživljaji ili događaji pripovjedaču bliskih osoba (poznanika ili bližih predaka), utemeljena su u stvarnosti i stoga im je važna osobima fakcicitet. Prema Oldirhu Sirovatki teme koje se pojavljuju u ovim pričanjima mogu se grupisati u sljedeća težišta: „Djetinjstvo i mladost, putovanje i tuđi svijet, mjesni tragični i neobični događaji (smrt, umorstva, nesreća, pljačke, prirodne katastrofe, itd.), radna sredina, život i događaji iz prošlosti, vesele epizode iz lokalnog života, značajne ličnosti, ‘oriđinali ‘s naročitim izičkim i duševnim svojstvima itd.“ Istražujući pripovjedne oblike u svakodnevnici Jelena Marković u studiji Pričanja o djetinjstvu: Život priča u svakodnevnoj komunikaciji bilježi da su pričanja o životu fragmentirana, diskontinuirana, promjenjiva, ponovljiva i dinamična. Pričanja o životu pričaju se u različitim kontekstima, u koautorstvu, u dužem ili kraćem vremenskom razdoblju, samo jednom. Temeljna obilježja usmene proze kolektivnost i tradicijski karakter prepoznaju se i u pričanjima o životu, ali u nešto drugačijem obliku nego kod klasičnih proznih vrsta. Za razliku od klasičnih proznih vrsta kod kojih se tradicijski karakter očituje u prenošenju sličnih sižea unutar kolektiva, u pričanjima o životu prepoznajemo ga u trajanju pojednih kazivanja u pripovjedačevom repertoaru i preuzimanju jednog dijela pripovjednog repertoara bliskog savremenika ili najbližeg pretka. Na temelju ovog Maja Bošković-Stulli izdvojila je dva osnovna modusa pričanja o životu s obzirom na tradiciju: „a) osobni repertoar (jednokratna ili ponovljena pričanja), b) pričanja preuzeta iz druge ruke (od znanaca-suvremenika ili od najbližih predaka: roditelja, djedova i baka). S obzirom na sadržaj, razlikuju se pričanja o osobnim, subjektivnim doživljajima i ona o objektivnim događajima, kojima je pripovjedač samo svjedok; mogu to biti aktualne novosti ili sjećanja na relativno bliske događaje.“ Kolektivni karakter ovih priča očituje se u tome da publika utiče svojim prihvaćanjem ili odbijanjem na dalji opstanak priče. Zainteresiranost Husein ef. Rizvića za usmenu tradiciju otkrio je široj bosanskohercegovačkoj javnosti Seid Mustafa Traljić u prilogu objavljenom 1936. u časopisu Novi behar. Naime, u članku O našim prezimenima objavljenom u 21. broju Novog behara Seid Mustafa Traljić, u namjeri da pokaže raznolikost bošnjačkih prezimena, donosi i nekoliko predaja. Dvije predaje priložene u tekstu Traljiću je saopćio vjerski učenjak i kaligraf Husein ef. Rizvić: „Husein ef. Rizvić je čuo od Hajdarbega Čengića slijedeće: ‘Jedan od davnih predaka begova Kopčića bio je u vojsci koja je išla protiv nekog kršćanskog vladara te je uhvatio i zasužnjio jednog princa. Pošao je da ga preda sultanu, ali mu sultanovi dvorjanici ne dadoše pristupiti do sultana, nego oni odvedoše princa sultanu. Kad sultan upita princa ko ga je uhvatio, princ reče: ‘Uhvati me jedan u kavčali čakširama’: Od tada se ova porodica zove Kovčić ili Kopčić. Husein ef. je čuo da se priča i za Sijerčiće isto kao i za Kopčiće s tom razlikom, što je princ rekao, da ga je uhvatio jedan čovjek malen kao Sereč (vrabac). Tada ovoga gaziju prozvaše imenom Sereč, a potomci su mu nazvani Serečići – Sirčići i napokon Sijerčići.“ Rukopis otkriven desetke godina nakon smrti Husein ef. Rizvića pokazao je da predaje o porijeklu porodičnog prezimena nisu jedine usmene priče koja su zanimale ovog istaknutog vjerskog učenjaka. Zabilježena kazivanja, pjesme ali i sjećanja o prošlim vremenima u Sarajevu, Mostaru i Konjicu svjedoče Rizvićevu živu zainteresiranost za bošnjačku usmenu tradiciju. Građa u ovoj zbirci nije raspoređena prema jasnom kriteriju, mada se u nekim dionicama nazire pokušaj grupisanja prema imenima junaka. S druge strane, otkrivamo kazivanja koja su razasuta, a varijante su iste priče (zgode jednog Kevčije ili varijante predaje o Čađi i šejtanu), što upućuje na različite pripovjedače. Pored usmenih priča i pjesma rukopis sadrži i pričanja koja nisu uobličena prema poetičkim zakonitostima usmene proze i tek su sjećanja o prošlim vremenima. Najviše je kazivanja iz prve polovine 20. stoljeća mada neki podaci u tekstovima upuću da je radnja priča smještena je u prvu polovinu 19. stoljeća. Privlači pažnju da su junaci proze ne samo poznate ličnosti iz kulturnog, političkog i vjerskog života Sarajeva, Mostara i Konjica nego i obični građani, koji su svojim neobičnim životnim zgodama zaslužili da ih sredina zapamti kroz usmenu tradiciju. Analiza rukopisne građe otkriva da je najviše kazivanja koja su primjerena poetičkim zakonitostima pričanja o životu, a potom slijede anegdote, dok je najmanje priča o životinjama i bajki. Temeljno obilježje većine kazivanja u Rizvićevom rukopisu je humor, koji je prisutan i u prozi koja predstavlja zapisivačevo sjećanje na ljude i događaje iz njegova života. Težište rada jeste analiza i interpretacija priča koje je sakupljač naslovio Razno. Razno. Razno. Ovaj dio rukopisa sadrži uvodno kazivanje koje je po svojim poetičkim osobinama predaja o porijeklu porodičnog prezimena a ima ulogu da najavi niz priča o Smajlu Rizviću, zapisivačevom djedu, za kojeg se pričalo da ima „divsku snagu, da može nečuveno skočit i kamena baciti, a preko toga svega, da je veoma zabavan i džumbušli, k tome još da je glasovit pjevač uz gusle...“ Nakon usmene predaje o porijeklu porodičnog prezimena slijede pričanja o životu: Zapamćenja o Rizviću Smajlu Ahmetovu, Sa johom preko nadošle vode, Skakanje skoka iz ćusteka sa Crnogorcima, Koja li ti je vila bila posestrima?, Smajl R. pod Konjom i Jesi li ono ti meni prijetio? Pričanja tematski obuhvataju život junaka – od mladosti do starosti, a zajedničko im je da opisuju dogodovštine u kojima junak ispoljava tjelesnu snagu i dokazuje se suparnicima. Na osnovu tematskog kriterija kazivanja možemo podijeliti u dvije skupine: nadmetanja u narodnim sportovima i igrama te životne situacije. Prva skupina obuhvata najveći broj kazivanja i u njima su predstavljena nadmetanja Smajla Rizvića u narodnim sportovima i igrama. Skupinu čine sljedeća kazivanja: Zapamćenja o Rizviću Smajlu Ahmetovu, Skakanje skoka iz ćusteka sa Crnogorcima, Koja li ti je vila bila posestrima?, Smajl R. pod Konjom. U drugoj skupini su dva kazivanja: Sa johom preko nadošle vode i Jesi li ti meni prijetio? Najobimnija skupina pričanja o životu u središtu ima aktivnosti koje su bile omiljene među muškim stanovništvom u Bosni za vrijeme osmanske vladavine. Radi se o dizanju „bisaga“, skokovima iz ćusteka, bacanju kamena s ramena, hrvanju i utrkivanju. U vezi s time, pažnju privlači natjecanje u dizanju „bisaga“ slikovito opisano u prvom kazivanju Zapamćenja o Rizviću Smajlu Ahmetovu: „To se čini ovako: Jedan legne potrbuške, a druga dvojica preko njegovih leđa preture noge na susret i dotičnog jamiv za velike nožne prste. Sad ovaj ležeći ako pod njima ustane na noge, broje ga među snažne momke.“ Pored dizanja „bisaga“ Smajl Rizvić natjecao se u skoku iz ćusteka, bacanju kamena i hrvanju. Zgode o kojima se pripovijeda izrastale su iz svakodnevnih situacija i stoga su vrlo realistične. U pričanjima o životu pratimo junaka na sijelu u Oteležanima, u gostima kod Dedage Čengića u Gacku, derneku o Petrovu u Gornjem Vakufu, vojnom pohodu pod Konjom i na konaku kod Hrustanpašića na Glasincu. U svim opisanim događajima Smajl Rizvić iskazuje tjelesnu snagu u nekom narodnom sportu ili igri. Najčešće je povod povreda časti, odnosno junak mora prisutnima dokazati da je on najjači. U prvoj priči Smajl podiže čak petericu ljudi, da bi dokazao na sijelu da je on najjači u dizanju „bisaga“ u cijeloj okolini, a ne neki momak. U priči o zgodama u Gacku samoinicijativno preskočit će pojas kojeg su držala iznad glave dva najviša Crnogorca jer su mu tokom natjecanja rekli da je nepropisno skočio. U pričanju iz Gornjeg Vakufa bacio je kamen tako daleko da su prisutni uzvikivali da mu je vila posestrima. Povod za bacanje kamena bila je želja da se dokaže onima koji su sumnjali u njegovu snagu. U kazivanju o ratnom pohodu pod Konjom junak brani čast cijele bosanske ordije u hrvanju sa mlađim protivnikom. Ovo kazivanje donosi i zgodu koja se desila po povratku kući i u kojoj je prvi i jedini put Smajl izgubio u natjecanju. Naime, po povratku iz Konje svratio je na Glasinac i na molbu domaćina okušao se u bacanju kamena. Međutim, kako je bio preumoran porazili su ga u takmičenju. Nakon nekoliko mjeseci došao je ponovo Hrustanpašićima i pobijedio: „Bezi mu priznaju da takova bacača nijesu nikada ni viđeli.“ Zajedničko svim predstavljenim pričama jeste da je Smajl Rizvić branio junačku čast i nakon natjecanja prisutni su mu priznavali da je najjači. Osim što su tjelesna snaga i domišljatost pomagali Rizviću da pobijedi svoje suparnike u natjecanjima, na ove osobine glavni lik se oslanjao i u svakodnevnim životnim situacijama. Zapisivač bilježi da je jednom prilikom Smajl krenuo kući u Parsoviće a Neretvica nadošla i odnijela ćupriju. Pokušavajući da dođe kući on se dosjeti da izabere najvišu johu koja je rasla uz korito rijeke a koja bi ga prebacila na suprotnu stranu. „Prifati sjekiru, pa priđe k njoj i stane sjeći onu stranu od vode, kad je dotjerao do fržine, uprti torbu, a sjekiru na rame, pa se popne na vrh johe, te ju zaljulja i malo jače napre na onu stranu, na koju je trebala joha pasti. Joha pođe u pravcu, kuda on želi, kad padne na vodu, a on s nje skoči na suho, da ni obuće nije skvasio.“ Ova priča odražava ne samo snagu nego i dosjetljivost junaka kojima savladava gotovo nepremostive prepreke iz svakodnevnog života. Posljednja priča odnosi se na zgodu iz njegove starosti. U središtu je sukob junaka sa čak četrdeset godina mlađim suparnikom. Devetnaestogodišnji Alija Turković, po povratku iz ašikovanja, imao je običaj da se popne na trs koji je pripadao Rizviću i pojede grožde. Primijetivši da mu neko krade voće, Rizvić zaprijeti lopovu. Međutim, Alija Turković potcjenjujući snagu šezdesetogodišnjaka drsko poruči da će mu počupati bijelu bradu. Nakon izvjesnog vremena njih se dvojica sretnu na putu a Smajl „kad je bio blizu njega spopane ga rukom za pojas i digne nada se. Alija se začudi, šta bi – drži ga u jednoj ruci kao dijete od 15 kilograma. Svakakih mu misli za tili čas preleti preko uma. Umro od straha.“ Dakle i ova posljednja priča je iz svakodnevnog života, ali za razliku od prethodnih, u kojima su predstavljena nadmetanja u različitim narodnim sportovima i igrama kojima svjedoči veći broj ljudi (sijela, derneci, konaci), u ovoj priči izražavanje tjelesne snage je u funkciji odbrane imovine i časti i njoj nema publike. Budući da pripadaju usmenim predajama, pričanja o životu imaju kao i one praktičnu i estetsku funkciju. Praktična funkcija u pričanjima koja je zabilježio Rizvić imaju za cilj da sačuvaju sjećanja na zapisivačevog djeda Smajla. Estetska funkcija prepoznaje se u uspjelim pripovjedačkim uobličenjima koja otkrivaju darovitost kazivača. Kao što je to slučaj sa općenito usmenim pričama uspjelost nekog primjera uočava se u raznovrsnim jezičkim stilskim sredstvima koja osiguravaju pripovjedaču zadržavanje pažnje slušalaca. U kazivanju Zapamćenja o Rizviću Smajlu Ahmetovu dominiraju hipotipoze. Pripovjedač priču započinje sljedećim iskazom: „Moj djed Smajl Rizvić bio je srednjeg stasa, krupna glasa, atletski razvijen, jako širokih pleća – prva junačina. Imao je veliku snagu.“ A potom u nastojanju da dočara snagu navodi sljedeći opis situacije: „U Oteležanima bilo u nekoga sijelo, mladež se iskupila, sve momci pod izbor. Tu se sijelilo i s djevojkama dobacivalo laice, smijalo i veselilo do mile volje. Po svršetku sijela zametnu momčadija natjecanje u dizanju ‘bisaga’.“ Potom će, opet hipotipozom, opisati dizanje „bisaga“. Može se zaključiti da je prvo pričanje o životu premreženo hipotipozom a njome se postiže realistička deskripcija prije svega, ali i karakterizacija lika te dočaravanje atmosfere. Fakcicitet se prepoznaje u imenovanju likova (Smajl Rizvić, A. Ramić, M. Honda) i toponimima (Oteležani). Način kako je oblikovano ovo kazivanje ukazuje da je estetska komponenta jednako dominantna kao i praktična. Pričanje o životu Jesi li ti ono meni prijetio? u središtu ima sukob Smajla Rizvića i Alije Turkovića. Dijalozi u ovom primjeru čine ga dinamičnim. Slikovitosti priče pridonose poređenja poput: “Alija se začudi, šta bi – drži ga u jednoj ruci kao dijete od 15 kilograma”, “Alija je mukom zamukao, ni crne ni bijele, trema ga uhvatila, dršće kao prut na vodi, svega ga znoj poklopio ko grah.” A isticanje brojnih toponima utječe se na recepciju kazivanja kao stvarnog: “Alija Turković (Trošilo) imao je običaj često ići u Gorane curama na sijelo”, “Smajl R. imao je više Bublice na Vignju trs”, “Nakon dulje vremena susretnu se u Kaldrmi na Drajčici”. Rukopis Husein ef. Rizvića, iz više razloga važan je za proučavaoce bošnjačke usmene književnosti. Između ostalog, on omogućava uvid u sižejne obrasce i pripovjedačke vrste koji su bili zanimljivi kazivačima i publici u drugoj polovini 19. i prvoj polovini 20. stoljeća. Analiza odabranih šest primjera koje je zapisivač najavio uvodnom predajom o porijeklu porodičnog prezimena, pokazala je da se radi o pričanjima o životu. Na ovaj upućuju sadržaji utemeljeni u svakodnevnici i glavni lik svih zgoda – Smajl, zapisivačev djed. Pričanja su preuzeta iz druge ruke, pretpostavljamo od najbližih predaka i članova porodice. Ona su vrlo slikovita, emotivna i u njima se prepoznaje subjektivan stav prema glavnom junaku. Pažnju privlači da su praktična i estetska komponenta u pričanjima jednako dominantne. Stilska usklađenost primjera najvjerovatnije je rezultat zapisivačevih intervencija. Međutim, kako je Rizvić bio poznavalac usmene tradicije ove intervencije mogle su pomoći u boljem razumijevanju i prihvaćenosti priča kod slušalaca. Zabilježeni primjeri slični su memoratima, oblicima usmenih predaja koji čuvaju sjećanja bliskih osoba. Treba istaći da se u nekim dionicama rukopisa uočavaju iskazi kojima se poziva na usmenu tradiciju što pričanja o životu iz zbirke Husein ef. Rizvića čini zanimljivijim i svakako privlačnijim publici. 

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: ONIRIČKE VIZIJE PERA ZUPCA: VJEČITI DJEČAK VJEČNE LJUVENE
PODNASLOV: N/A
STRANA: 449-466
AUTOR(I): Irena Ivanović

„Kod Zupca je unutarnja potreba usmjerena realizaciji senzibiliteta čija se tenzija uspostavlja u odnosu JA-TI.“ Igrom riječi „usni“, Zubac raznježenim imperativom „usni“ neosjetno, spontano uspavljuje dragu na svojoj usni. Upotrebom prisvojne zamjenice „moja“ i enklitičkim oblikom lične zamjenice „ja“, odnosno oblikom etičkog dativa „mi“, materijalizuje njeno izičko odsustvo magijom spiritualnog sveprisustva u znakovima i bojama, svjetlosti i tami. Ovaj motiv nalazimo u antičkoj grčkoj poeziji kao mit o pevaču i pesniku Orfeju koji je sa svojom najlepšom pesmom sišao među mrtve da oživi mrtvu Euridiku i spase je iz carstva mrtvih. U “Božanstvenoj komediji“ mrtva Beatriča preuzima Dantea od Vergilija i vodi ga iz čistilišta u raj. Petrarka je u svom „Kanconijeru“ vizijom i snom dočarao susret sa nedostižnom mrtvom Laurom i na toj čežnji ispevao svoje najbriljantnije sonete. Draga je zaštitnik i oslonac porodičnog ognjišta - „starog doma“, lelujavi duh neprestano buđen rujem „kolevke-osinjaka“ i osjenčen blagošću žudnje. Utkana u njegov krvotok, u bitak njegovog bića, samo naizgled nevidljiva, draga gospodari njegovom podsvjesnom sferom, sferom sna svojim zarivenim tragovima kao ubražđenim žigovima na njegovom srcu, u njegovom životu nadigravajući pustoš ne samo njegove nego sveopšte realnosti tzv. „beznjenice“. Ritmičkim ponavljanjem anafore, onog „mogućeg“ i izvjesnog upotrebom prezenta „da te nija svetlo...“ (njiše), „da te budi ruj...“, „da te obnoć žmarci mimohode...“, Zubac daje natprirodnu moć činu njihanja, buđenja čime sugeriše neprobojni mir, harmoniju duše i tijela, nužnu statičnost u smrti. Zadnjim stihom I LJUVENE: „Tako usni“, njenom jednostrofnom arhitekturom, izborom riječi, akustično-vizuelnim elementima („da te budi ruj kolevke-osinjaka“, „da te obnoć bistri žmarci mimohode, u hladini“ ), čitalac doživljava i osjeća zvuk ovozemaljske svečane i dostojanstvene tišine NJENIM preseljenjem „na drugu obalu“, ali i one zagrobne tišine u kojoj je ona usnila ili koju je usnućem donijela. Toplina i punoća negdašnjice sadržana je u sintagmi: „starog doma“; podudarnost boje i zvuka u sintagmi: „ruj kolevke“; naglašavajući fakat prolaznosti i neminovnost smrti kao neopozivog nestajanja, zaživljavanje tame riječju „hladina“ ističe se ekspresivnost speciičnog poetskog prostora, podražavaju sve praznine i tuge, hladne i teške. Za Zupca materijalno jeste prolazno, prolaznost jeste fakat, ali tu prolaznost unaprijed osmišljava ljepota i snaga sadejstva negdašnjih tragova sreće, oblika, zvukova, boja. Ljubavlju se prevazilazi smrt i klonuće. Dakle, prošlost se samo pretače u san kao tajanstveni poetični onostrani prostor. Zato je san snaga, san je sila koja oplemenjuje sve što je bilo zemaljsko. San je izbavljenje. San je njen i njegov biblijski mikrokosmos u haosu makrosvijeta čime se podražava posebnost njihove tanane i ranjive bliskosti, pripadanja jedno drugom o čemu upravo saznajemo kroz sažimanja nemogućeg. Čitalac je stalno u iskušeničkom iskoraku pred pjesnikovim svijetom u kojem su srušene granice: Smrt drage stvara jedan izdvojen domen realnosti koja se produžava u sećanju. Smrt je učvrstila jednu ljubav u nepromenljivost; trenutak umiranja kao da je vidljivo pretakanje telesnosti u maštu: nešto što sigurno postoji više se ne može opipati ni videti, ostaje pesnik da o tom postojanju svedoči, i on se za tu situaciju iksira. Pesnik je postao trubadur nepostojećeg, večnog. Nagonski, on oseća da je za to i pozvan. Govorio je Zubac: “Ljudi imaju prijatelje i neprijatelje. Ali ne znaju da svi u organizmu imaju jednog prijatelja - zove se duša. I s njom mogu svašta da rade. Nema smrti. Duša je besmrtna.” (Redakcija časopisa „Avlija“, 2016). Doživljaj duše mrtve drage u sadašnjosti kroza san je neosporna činjenica koja izaziva, podražava ljepotu trenutka, rađa prijatnost, mir u duši što je dočarano nevjericom i ritmičkim ponavljanjem stiha: „Jesi li bila ti?“ koji je istaknut u uokvirenu strofu retoričkog i refrenskog karaktera, dva puta ponovljenu. Mrtva draga je „sada“ i „ovdje“. Njeno „nad-prisustvo“ je krhka istina koja ga, ipak, okrepljuje. U zasanjanom susretu sa njom, ushićeni pjesnik pregrštom umreženih stilsko-jezičkih sredstava, naročito sinestezijom, epitetom, simbolom, metaforom, kao u bajci, prati stanja i reakcije svih detalja u prirodi koja je jednako ushićena istim: zjena joj je krhka dok na nju pada miris badema, kosa joj je bistra dok na nju slijeće „leptir davni“, san joj je luka u koju će „uploviti lađe hartije detinjstva, vedrina Jedreškog potoka“. Ispod Zupčeve kuće u Nevesinju tekao je Jedreški potok. I u jesen i u proljeće dobro se čulo kako voda šumi. U vrijeme kiša, noću se sa sprata gdje su bile spavaće sobe, svu noć čulo kako voda žubori. Danas je to Zupčev sokak u Nevesinju. Kroz sadejstvo s prirodom, Zubac pomalo petrarkistički slavi mrtvu dušu i susret sa njom, dajući svemu svečarski i himnički prizvuk: „...Moj krik ushićen u zoru kad sam te prepoznao.“ Pjesnikov krik je i strah i ushićenje, ali nije pesimistički odraz unutrašnjeg stanja ili bezbojnosti i bezličja izazvanog „beznjenicom“. San je pribježište iz kojeg izviru, ali i u koji uviru sve sreće: prošle, sadašnje i buduće. Krik nije ekspresionistička pobuna u smislu poricanja logičko-kauzalnih odnosa i veza, lažnih iluzija, racionalizma i materijalizma. Krik nije granica između svjesnog i podsvjesnog, nekad i sad, NJE i BEZ NJE. Krik je vrhunac ozarenja, nevjerice i sreće u iščekivani, požudni susret sa mrtvom dušom. Donekle, u pjesmi, krik je poetizovana pobuna protiv „rušne“ realnosti ili podrška snu u kontinuiranom trajanju zajedništva sa NjOM kroza san. Kroki potezom oživljen je isječak iz prozaične svakodnevice: „Žene su nosile cveće, deca su minula mahalom, visio je u zraku zreo glas mujezina“, kojom autor ublažava i umanjuje jaz između stvarnosti i sna, realnog i irealnog sugerišući neopozivost prolaznosti i života kao rijeke koja neumoljivo teče. Djetinja nevinost i čistota, bezazlenost i spokoj sna mrtve duše, dočarana je metaforom: „Sam leka tvog sna...“, a sinestezijom: „... vreo strah obrati“, pjesnikova uplašenost, nesigurnost, kolebljivost i zazor od istine. San je, takođe realnost, nakalemljena na postojeću. U duhu tradicije i patrijarhalnog vaspitanja, sestrinsku ljubav4, brižnost i milosrđe, autor predstavlja kao svoj najjači i najdragocjeniji oslonac i štit od svih čudesa i zala, pa i od bola koji je, naročito činom majčine rane smrti upreten u dušu Zupca, goluždravog tića, djeteta. Autor sebe primorava da razumije oholost sudbine, čak i kada je svaka izdefinisanost i jasnoća nemušta u svijetu i duši djeteta. Ta nježna ruka, dječja ili supružanska,uvijek je ispružena prema mrtvoj duši. Drevni most između njihovog porodičnog „nekad“ i „sad“ se transformiše u spektar izmaštanih svjetova oponašajući boga vjetra, Eola, „mlak vetar u toploj noći“ koja se „zadihana, znojna“ vraća k istom cilju, zavičaju i rušnom domu u neko „neprepoznatljivo belilo“ kojim se podražava ustalasana i provokativna praznina: „Moja će stara ruka znana tvome ugljevlju žarnom za zubima oponašati mlak vetar, u toploj noći koja se vraća sa puta, zadihana, znojna, u zavičaj, u rušni dom, u neprepoznatljivo belilo.“ Uslovljenost i prožimanje između motiva prirode i žene je logička, emocionalna i misaona. Upravo je na samom kraju II LJUVENE istaknuto „belilo“. Bijela boja, odnosno bjelina simbolično predstavlja čistotu etra. Bjelina je ušutani unutrašnji krik, otpor svitanju još jednog novog dana i buđenju iz sna između kojih posreduje mrtva duša. Majka iskri kao svetac usred porodičnog doma koji je njenim odlaskom postao još utemeljenija i jača tvrđava krnje porodične sreće. Za Zupca i takva sreća je prkos. Čežnja za voljenim bićem, snaga uspomena i sjećanja, tragovi u ekspresivnom prostoru i vremenu rađaju bisernu nisku stihova i podsticaj su za stvaralačku aktivnost bez elegičnog zatamnjivanja praznine i žala. Zupčeva pjesma nije jadikovka nad umrlima, niti je optužba sudbe, već mirno prihvatanje smrtnikova preduslova za uplovljavanje, znatiželjno i ushićeno krstarenje svijetom sna kojim nadomješta navedeno. Zubac se snom opire zaboravu, a pjesmom prolaznosti. Nepisani zakoni patrijarhata podrazumijevaju epski klesanu autoritativnu iguru nježnog oca kao stuba držača kuće i robustnog muškarca koji u „srh zore, zarana“ jezdi „na konju zelenom, zelenom, niz našu vodu, zelenu...“. Tradicionalno, zelena boja je simbol prirode, života, plodnosti i ponovnog rođenja. Konj je zelen, ali je i voda zelena. Jezditi „zeleno“ i kroz „zeleno“ u Zupčevoj ritmičkoj epifori, poeziji uopšte, znači prevazići samoga sebe i pokrenuti nemoguće: „skočiće leto sa mosta, pasti na kose dečaka...“ Iza Zupčevih granica mogućeg sve nemoguće je u stvari moguće, hiperbolizovano: zaustaviće se prolaznost, blokiraće se snaga, usahnuće voda, izblijedjeće boja. Usniti znači ozvjezdati vrijeme, doseći hrišćanski mir, nebesku punoću. Podvižan poslovici: „Ko rano rani, dvije sreće grabi“, pjesnik psihološki portretiše lik oca priželjkujući sveopštu blagodat sna: „usni da rano ustaneš“. Otac je uzor i ogledalo svome potomstvu, ali i generacijama izdanaka koje pristižu. Vraća se jezdeći svome domu, dragoj, pjesniku-dječačiću podsjećajući ga da je usnuće (“usni”) izvor nove snage i motivacija za nova pregnuća, na neki način mjera lakoće postojanja sagledana kroz ljubav, ali i mjera prolaznosti sagledana kroz motiv rijeke. Životni sadržaji su jezgroviti, dinamični, podsticajni. Na taj način se može i rijeka prestići i nadjačati, siguran da: „Neretva će nam oteći“, a ostaće neizbrisiv smisao u tragu uspomena. Mrtvoj duši, NJOJ, san je ponekad spas, ili ljekoviti nužni bijeg, ili vječni mir i počinak. Prepoznatljivim imperativom, Zubac je bodri : „Usni i budi spokojna“ kao da u tom njenom snu prepoznaje anđeosku obalu ili spiritualni svijet u kome titra NJENA/NJEGOVA neostvarenost. Samo njen svijet, neuhvatljiv i nepostižan u uzvišenoj spiritualnosti je svijet u kome pahuljasta ona, snena ili uspavana kao kraljica šuti na nebeskom prijestolu i posmatra noseći u sebi nježnu, plemenitu i baršunastu nedosanjanost i sav odbjegli život. To je svijet sna kojeg je samo ona dostojna i koji je nje samo doličan. U njenoj metaizičkoj onostranosti cvjetaju „nedoigrana proleća“, njene zaklopljene oči su svevideće. Te oči dišu, mirišu, čuju, gledaju jednog „zarnog angela“ koji nošen milosnom ljubavi „pada s visoka, mek kao krilo behara“, zaronjen „duboko, duboko, u vodu“ i kako brzo i razigrano poput Petra Pana mašući zelenim jezikom izranja raznježen i nevin „poput glasa dečaka“ koji „visoko hrli u nebo“. Težinu, tugu i bol, smrt ne nosi u Zupčevoj poeziji. Bajkovitim spektrom pjesničkih slika pjesnik je dočarao smrt i život oduzimajući im navedene dimenzije nagovještavanjem prepoznate granice između razornog čina smrti i života. Smrt je predstavljena samo kao druga obala jedne rijeke, drugo nebo nekog sunca, drugi svijet neke duše, drugi san nekog srca... Ona, mrtva draga, zauvijek usnula i spokojna kao nebeski anđeo susreće njega, zemaljskog anđela. Sve nebeske sfere Zubac dovodi u ekstatičko stanje. Eterični susret na nebu je susret umreženih svjetova: mrtvog i živog, nebeskog i zemaljskog bez jasne granice i podvajanja. Mrtva duša ga gleda: „Ti vidiš zarnog angela“, dok on, ipak, vidi „... Mostar rasut ko šaka belih perpera.“ Utapanje realnog u spiritualno je ostvareno naizmjeničnim tkanjem središnjeg dijela poetske strukture kao jedinstvene mozaičke cjeline čiji su okvir početak i kraj, odnosno početni i zadnji stihovi u kojima su onostranost i realnost - ONA, vječno usnula i ON, spojeni i prožeti semantičkim varijacijama glagola „vidjeti“ što je potkrijepljeno prethodno navedenim stihovima. Fizičko odsustvo drage je neosporna činjenica koju Zubac konstatuje i kojom oživljava prazninu, ali je njen duh sveprisutan u njegovom krvotoku, volji, snazi, motivaciji, stvarima koje ga okružuju. Njen duh je esencija njegovog bića i života. Upravo je ta pjesnikova neraskidivost sa njom kao nadživot i nadljubav, kao nadsila i nadsnaga nekog vodeničkog točka kojim se vrcaju stanja, osjećanja, stihovi. Duh mrtve drage je mirni izvor napresušne inspiracije, podrška i pokretač Zupčeve dostojanstvene i poetične ranjivosti kojom se razgolićuje čistota zrelog dječaštva ili ogledalo u čijem je odrazu pisac vječitii dječak vječne ljuvene. Svijet zajedništva je dočaran sintagmom „istim onim“: ljudima, stolu, nebu, košulji. Pjesnik nagovještava da u stvari ništa nije promijenjeno i novo u odnosu na vrijeme i prostor dok je ONA bila tu, ispunjen njenim bitisanjem. U ovoj V LJUVENI sve ostaje nepromijenjeno, netaknuto, sve NJIHOVO ostaje zajedničko, samim tim dobija obrise hrišćanske svetosti kroz prošlost u kojoj je ONA postojala, i sadašnjost ali bez NJE. To je fakat koji pjesnik razara poniranjem u nove spiritualne svjetove, naročito oniričke. Od NJENOG preseljenja na onaj svijet godine su protekle, ali kao da je sve zaustavljeno u tom trenutku, kao da je uspavan zajednički život. Pjesnik bitiše kroz anaforski milje „u istom onom uglu“, „u istoj onoj kući“. Podražavajući „NJENOST“, pjesnik na taj način „beznjenicu“ niti prihvata, niti u njoj živi s osjećanjem usamljenosti. Nenametljivim imperativom, pjesnik pokreće dragu da „skupi oblutke godina u rukav one košulje koju si onda nosila“. Prilogom za vrijeme „onda“ izdvojen je i istaknut poseban trenutak značajan za oboje. Detalji iz svakodnevice NJENIM nenajavljenim, ali priželjkivanim dolaskom dobijaju na dubini, smislu i posebnosti. ON, dragi NJEN, za NJU je svjetionik doma i lako će ga pronaćii, lako će ga vidjeti. NJEN dolazak je renesansni čin kojim se preobražava ne samo ON, ne samo okolina, nego i radost i ozarenost svih onih istih ljudi koji će je ugledati i koji će,„ustati vedrih zuba i raširenih grla“. Ovom metaforom, obojenim zvukom i ozvučanom bojom, kroz audio-vizuelno jedinstvo, sugerisano je iskreno ushićenje i radost. Počeci strofa navedene LJUVENE su istovjetni, anaforski interpretirani: „Mene ćeš lako pronaći“, „Mene ćeš lako videti“. Zubac toči uvjeravanje i sigurnost u NJENO djelanje kao da je navodi na nečekanje, neodlaganje u želji za susretom, ali ne samo njih dvoje već svih ljudi koji su je poznavali i svega što ih okružuje. Ona je iskra njegovog života. Ona je istina koju oneobičava. Usni, potom, ne pitaj. Tamo je toplo tvom snu.. Kakva god, onostranost je samo NJENA, u njoj je jedino „toplo“. Time je satkao granicu između onoga i ovoga svijeta, NJENOGA sna i NJEGOVE realnosti, onoga zajedničkog juče i ovoga „beznjenog“sada. Realnost obilježena NJENIM odsustvom je „nerealna“ onoliko koliko je nema i „nadrealna“ onoliko koliko je ipak „ima“ u prisustvu neprisustva u svemu što je bilo NJIHOVO, prije svega u snu kao nadrealnosti kroz koju se tka smisao življenja. Da bi ta granica bila ikonopis rukotvoren poetskom esencijom, pjesnik pribjegava imperativima: „I nedodiruj zidove, ne pipaj oštar vazduh, ne izgovori reč - Slika će pasti. Lica će prsnuti. Mene tamo ne Ima.“ Tim pozivanjem mrtve drage, pjesnik NJEN DUH unaprijed štiti od hladnih neprobojnih zidova, oštrog vazduha, izgovorene riječi. NjEN DUH je oblak od svile, izmaštani svijet, osjenčena poetizovana tuga s obrisima krhke sreće. Iskoračiti iz te zasanjane i ozvjezdane čaure znači razbacati svakodnevicu, izmjestiti ljude, promijeniti i njih i njihova lica, uozbiljiti i sliku ili sreću, svejedno, jer NJEGA „... tamo ne ima“. Ova negacija „ne“ na kraju retka, odnosno stiha s opkoračenjem „ima“ kojim se završava strofa, zapravo je pomirena suprotnost između dvaju obala ili udaljenih svjetova kao nit kojom se sugeriše da ga nema, a u stvari ima i da ga ima, a u stvari nema u NJENOJ i samo NJENOJ spiritualnoj razini čijim se mirom i ućutanošću sporazumijevaju uglavnom „očima zaklopljenim“, ili pogledima bez riječi. “ Oni su dečaci stasali…” Upotrebom pokazne pridjevske zamjenice „ONI“, Zubac neosjetno preklapa prošlost i sadašnjost, dječaštvo i zrelost, djetinjstvo i odmaklu dob. U prvoj stroi, ushićeno je ušetao, nošen dječačkom lakoćom, a u toj istoj stroi im je, djetinje naivno, osjenčio vlasi srebrom5. To je neizbrisiv trag u vremenu, belutak na obali Neretve, iskra u njenoj vodi, to je neumitnost koja teče. Starogrčki ilozof Simplikije, koji je opisao jedan od koncepata Heraklitove ilozoije, rekao je: „PANTA REI“. I pred tom činjenicom sve je nepovratno, ali zauvijek drugačije: „... Povukle su se obale, bi da zakoračaju...“. Zubac inspirisan ambijentom, sugeriše u drugoj stroi prošlost: „Kako je davno kišilo...“, prilogom za vrijeme „davno“ i glagolom „kišilo“ podražavajući upravo svoje „sećanje na mostarske kiše“... Svevremenost i univerzalnost lika Karađoz-bega koji dinamičnim gradacijskim nizanjem aorista: „...Karađoz-beg obnoć ishodi ispod turbeta na tankoj žustroj kobili projuri kroz sokake i neke pesme mrmorne iz sahlog grla ispreda.“ Zubac je istorijsku ličnost Mehmed-bega Karađoza ovjenčao tipičnim elementima legende koja najviše podsjeća na onu o Aliji Đerzelezu, te djetinjim sjećanjima i autentičnim pjesničkim slikama predstavljajući ga nadaleko prepoznatljivim simbolom - zaštitnikom Mostara, ali i zaštitnikom vjere, pravde, naroda. Prostor, vrijeme i zbivanja su strukturni elementi istorije i epskog, integrisani na Zupčev način u novu lirsku strukturu, zahvaljujući snazi navedenog simbola. Na taj način istorijske činjenice o Karađoz-begu kao životoljupcu i čovjekoljupcu su motivi koji se pod dejstvom pjesnikovog književnog oblikovanja preobražavaju i semantički usložnjavaju u slike ili simbole univerzalnih ljudskih vrijednosti. Tu se sagledala ne samo sudbina junaka, nego i ukupno viđenje istorije. Alija Đerzelez je epski i mitski junak, iktivni lik, dok je Mehmed-beg Karađoz ličnost iz realnosti, stvarni lik, koji su se dobročiniteljstvom uzvisili do legende. Zubac je isprepletao odvojene sudbine i vjekovne veze. Stoga je priča o Karađoz-begu u isto vrijeme i priča o Mostaru, životu ljudi i naraštajima. Bliskost prodornu, Zubac je naglasio upotrebom enklitičkog oblika dativa lične zamjenice „ja“, odnosno meni/mi: „Spava mi Mostar uz pazuh...“. Ona, mrtva draga i Mostar su oduhovljeni fragmenti Zupčeve životne storije koja se otjelotvorila u izlivu snažnog i inspirativnog vrela. Zubac završava stihom: „Odiljam se“, što na hrvatskom jeziku označava odvajam se/rastajem se, dajući cjelini baladični ton, a čitaocu perceptivnu asocijaciju viševjekovne književne retrospektive do dubrovačkog petrarkiste Džora Držića i gotovo spontano i toplo baladično intonirane bugarštice „Odiljam se, moja vilo“. Od koga, od čega se pjesnik „odilja“? Odilja se od djetinjstva, od obala, od Karađoz- bega, od sokaka, od Mostara, od NJE, ali samo izički. U kontrastnoj percepciji kojom psihološki nijansira ambijent, ali i stanje nedodirljivog bega koji dok juri „iz sahla grla ispreda neke pesme mrmorne“, ali i plače („Bistra mu suza pod okom“). Nije snaga u bogatstvu i moći, snaga je u onom nevidjivom jezgru ili zametku što se taji u domenu ljudskog. Mehmed Karađoz jeste beg, jeste mecena, jeste moć, ali u biti on je tanana ranjiva sila-duša koja noću, u susretu sa sobom, posustane i poklekne, pa plače. Ljepota i veličina ovoga lika je u poetizaciji nespojivog: autoriteta, bogatstva, pregalaštva, čvrste vjere, ali i ljudske slabosti i posrnuća pred iskušenjem. Predvečerje ili „obnoć“ romantičarski je predstavljeno kao smiraj dana, vrijeme smiraja duše u susretu sa sobom, osjenčeno vrijeme za skončanje poslova, ali to je i vrijeme buđenja čula. U narodnoj književnosti junak se predstavlja čojstvom, junaštvom i konjem, pa otuda proističe: Kakav junak, takav čovjek, kakav junak, takav mu i konj. Slika Karađoz-bega je kao živo, autentično slikarsko platno na kojem se i likom, i prostorom, i vremenom sugeriše dostojanstveno i gordo držanje uglednog, radnog i odanog Karađoz-bega koji ubrzano jezdi sokacima ka svome toplome domu, ali čio i zadovoljan životom iz umornog, starog i suvog grla Lik Obrena, oca Pera Zubca, oživljen je u ovoj, VIII LJUVENI. Kao štit porodičnog ognjišta, stamen i spokojan, naoružan ljubavlju, mirom i životnim iskustvom, pred kućom „...stoji ko jasen u polju“. Po nepisanim zakonima, domaćinu se ljubila ruka iz poštovanja, a obraz iz bliskosti. Podsticajnim impulsima imperativa pjesnik bodri svoju majku, Joku: „Priđi dušo Obrenova“ ili nekog drugog: „Priđi mu ruci i obrazu. Pogni se pred dobrotom“. Jezgrovitost pjesničkog jezika u ovom stihu je krunisana spektrom mogućih značenja kojima se karakterološki veliča Obren, otac i muž do legende: čestitošću, čovječnošću, temeljitošću, snagom. Hiperbolizovana je ta jedinstvena „dobrota“, tako i toliko da se pred njom valja moliti i klanjati kao pred živim svecem, ili ikonom, čuvarkućom, simbolom krutine i topline porodičnog ognjišta. U simbiozi, Zupčevi otac i majka su neraskidivost koja i kad je višom silom samo pomjerena, osjenčena vitla u njegovom biću i svijetu kojim je okružen. Otac je tu, ali je i majka tu: gleda, bodri, brine, štiti, čuva, voli, motiviše. Fizičko odsustvo je samo privid. Duh je iznad materije, duh je suština svih suština. Zubac je kao petogodišnjak ostao bez majke. Brazda tog zlog udesa je obilježila njegovo djetinjstvo. Za njega, majka je zasanjani angel („Jedno je dete usnilo“), dobri duh koji bdi nad domom i porodicom utkana i sveprisutna od sna do jave, od dječaštva do starosti. Ulica Dukice Grahovca 2210 je scena na kojoj se odigravao porodični život Zupčevih sa svim srećama i nesrećama. 10 Ulica Dukice Grahovca 22 je ulica u Nevesinju u kojoj je bila rodna kuća Pera Zupca. Prozirna, nestvarna i mila, majka ili majčin duh titra u spektru pjesnikovih uspomena. Izdvojenim retorskim pitanjima, anaforski: „Jesi li bila ti?“, odnosno „Jesam li bio ja?“, koja predstavljaju cjelinu- strofu, Zubac je završio VIII LJUVENU. U toj poetizovanoj nevjerici i nesigurnosti kao izamaglici negdašnje porodične sreće, stihovana pitanja podražavaju mnoštvo osjećanja i stanja ljubavi, bola i žudnje. Tematski i motivski sve LjUVENE se nadovezuju jedna na drugu i zatvaraju sazvježđe ljubavi kao krug u kojem je SUNCE-ŽENA, MAJKA, a “Ljubav je princip ljudskog života i kosmičkog poretka, sila koja, kao i kod Dantea, pokreće svetove.” Zupčeva pjesma se stvara umrežavanjem jave i sna, života i nadživota te postaje harmonija različitosti koje se upotpunjuju u milozvučje i slojevito jedinstvo. Ta pjesma postaje onostrani život, pokret, duševno iskustvo, nova Zupčevava seljena ljubavi, jezgro mogućeg i nemogućeg bez granica i zaumnost. Susret u novom svijetu nosi ljepotu idile, draga izranja iz starih dana, draga je tu da okrijepi i nasmije bizarnost ovozemaljskog života. Prošlost se transformiše ili pretače u san kao tajanstveni onostrani prostor. Poetičnost tog prostora je uhvatljivog smisla. Zupčeva poezija je onirička, snovidna, vizionarska čista lirika u kojoj nema ničeg senzacionalnog, ničeg pesimističnog i zlokobnog. San se upliće u stvarnost, a stvarnost je postojeći deinisani materijal za pjesmu. U san se ulazi spontano, tajanstveno, mađijski, mistično. Draga jeste mrtva, ali simbolično postoji i živi u pjesnikovom snu. Snom se tješi, liječi, umiruje, ispunjava. San je nadživot. Čini se da u tom na izmjeničnom utrkivanju i nadgornjavanju jave i sna, Zupčev spojeni svijet nije privid, to je novostvoreni Zupčev svijet mističnih dodira, pogleda, susreta duhova i duhovnih vizija - ONIRIČKI ŽIVOT.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: ONOMASTIČKA ANALIZA KARABEGA
PODNASLOV: N/A
STRANA: 673-694
AUTOR(I): Nihada Ibrišimović

Roman Karabeg Nedžada Ibrišimovića, motiviran potresnom sudbinom mostarskoga muftije Mustafe Sidkija Karabega, o kojoj autor saznaje iz omanje brošure Hifzije Hasandedića Mustafa- Sidki ef. Karabeg iz 1944. godine, prvi je put objavljen 1971. godine. Ubrzo je, na inicijativu Narodnog pozorišta u Mostaru, uslijedila autorska dramatizacija romana, ali je postavljanje drame na mostarsku scenu poprimilo politički zaplet, nakon čega je drama povučena s repertoara. Katarzično izvođenje Karabega u Mostaru je izostalo. U ovom ćemo radu prebirati po Karabegovom imenskom tkanju. Predmet analize jesu prvo i posljednje izdanje Karabega, s uvidom i u druga dva izdanja na bosanskom jeziku, s obzirom na to da u novijim izdanjima bilježimo autorske intervencije i na imenskom nivou. LITERARNA ONOMASTIKA Literarna ili književna onomastika, ili poetska onomastika, dio je onomastike koji proučava imena u književnim djelima. Onomastička analiza promatra ime, njegovu etiologiju i etimologiju, proces imenovanja i semantički sadržaj u tekstnom kontekstu. Naslućujemo da ime u tekstu ima drukčiji status od onog u stvarnosti. U onomastičkoj tradiciji prisutni su različiti pristupi imenima u književnosti, a ta se različitost ogleda u terminološkom deiniranju ove onomastičke discipline i njene osnovne jedinice, klasiikacije ove kategorije onima i njihove funkcije u književnom tekstu. Ime se općenito u onomastičkoj literaturi deinira kao riječ ili skupina riječi koji se prepoznaju kao identiicirajući znak određenoga referenta ili referenata, na koje upućuje samo na temelju svog diferencirajućeg zvuka, bez obzira na bilo kakvo značenje koje taj zvuk posjeduje u početku, ili koje je steklo povezivanjem s referentom6. Teorija književne onomastike imena u književnom djelu klasiicira uglavnom prema načinu njihova nastanka ili izvoru na autentična, potvrđena u historiji, stvarna, koja postoje u prirodnom antroponimskom sistemu i izvan književnog teksta, i autorska ili izmišljena, koja su plod piščeve mašte i čije je izvorište književni prostor. Književno je ime funkcionalno čak i izvan teksta, jer, s druge strane, literarna imena snažnih karaktera otvaraju put za “metaforičku upotrebu IP [vlastitog imena] za označavanje osobe obdarene osobinama nosioca ovog imena općepoznatog u književnosti ili historiji”. Imena u književnim djelima, ili literarna imena, kao i druga imena, dakle, imaju funkciju imenovanja, ali također imaju i stilsku i ekspresivnu funkciju, a na doživljaj imena u tekstu posebno mogu utjecati svojom zvučnošću. Funkcija književnih onima podrazumijeva piščev izbor i upotrebu određenih onima, te učinak koji se onimom postiže unutar teksta. S tim u vezi onime je nužno promatrati kao posebno sredstvo kojim pisac raspolaže u kreiranju vlastite umjetničke forme, ali i kao jedan od elemenata njegova stila, koji mora biti usklađen s cjelinom. Na koji će način pisac iskoristiti imenski potencijal, onimsku izražajnost, neobičnu zvučnost ili pak skrivenu asocijativnost, ovisi o piščevoj ideji, kreativnosti i zahtjevu književne tvorbe. Ibrišimovićevim imenima malo se ko do sada bavio, uglavnom u kontekstu širih i drugih tema. Istraživanja onimske pozadine jednoga književnog djela, ili pak književnog opusa jednoga pisca mogu biti dragocjena u procesu njihova iščitavanja. O kakvoj se raskoši igre imenima u Ibrišimovićevim spisateljskim izvedbama radi da se naslutiti već površnim uvidom u imenski registar Ibrišimovićevih priča, romanesknog, dramskog, pa i poetskog opusa, ili pak intertekstualne imenske zaodjenutosti kojom se autor poigrao, recimo, u drami Woland u Sarajevu, a koja je itekako prisutna i u romanima, napose posljednjim, Vječniku i El-Hidrovoj knjizi, čiji bi svijet imena bio pravi istraživački izazov. U bosnističkoj praksi, osim u kontekstu književnoteoretskih analiza, onomastička istraživanja književnih imena još nisu uzela maha. U jednom od malobrojnih radova iz ove oblasti Indira Šabić bavi se onomastičkom analizom dramskih tekstova, kojom je obuhvaćena i Ibrišimovićeva drama Zmaj od Bosne. Osim spomenutog rada, onomastička istraživanja Ibrišimovićevih književnih tvorbi djelimično su zastupljena u radu Nermina Šušića Jezik i stil Nedžada Ibrišimovića8 8 Doktorska disertacija u rukopisu, odbranjena 19. aprila 2017. godine na Fakultetu humanističkih nauka Univerziteta “Džemal Bijedić” u Mostaru. u odjeljku pod naslovom “Onomastici u djelu Nedžada Ibrišimovića” i Amre Delić Tabu riječi i žargonizmi u djelu Car si ove hefte Nedžada Ibrišimovića u odjeljku “Antroponimi i hipokoristici u djelu Car si ove hefte”9. Različite poetike različito se odnose prema imenu, što je moguće pratiti i u Ibrišimovićevoj ukupnoj poetici, od bezimenosti, imenskih mijena, do imena uvjetovanih sadržajem i njegovom poetskom porukom. Ime u književnim tvorbama općenito ima posebno mjesto. Kod Ibrišimovića i raznovrsno. Od imenske zapretenosti zamjenicama, brojevima, početnim slovima kao naznakama, do složenih imenskih formula. Tako u Kući bez vrata “u ćoškovima vlada sumrak. U jednom je neki čovjek”, “uđe druga žena. Veća i mlađa od prve”, “ona se iznenadila, ali joj objasniše da putuju svako jutro u Z. i naveče se vraćaju u Ž.” (naglašavanje N. I.). A onda je Bio jednom jedan Ugursuz, potom Karabeg, Zmaj od Bosne, pa sve do Knjige Adema Kahrimana napisane Nedžadom Ibrišimovićem Bosancem. Ne može se ovom prilikom ne spomenuti niti gusto imensko tkanje pjesme Bezimena10 i imenskom znakovitošću bremenita pjesma Ime, a ima ih još. Ovo, tek nasumično, letimično doticanje imenskih znakova u Ibrišimovićevim djelima otvara uvid u onomastičku razvojnu putanja unutar piščeva opusa, donoseći u poetskom maniru gotovu deiniciju onima, onako kako je onomastika u svojim teoretskim i metodološkim okvirima iznjedrila. “Kako je lijepo moje ime: Nedžad (...) Ovdje ja ovdje moje ime // A kad se zamislim znam i šta znači...”. Onim je, čitamo to i iz citiranih stihova, usvojena imenska forma koja je iz identiikacijsko-diferencijacijskih razloga pridružena određenom objektu, zadržavajući, i proširujući, u književnoj formi, doimenski značenjski potencijal. 9 Završni magistarski rad u rukopisu, Filozofski fakultet Univerziteta u Sarajevu, 2020. 10 Bezimena je satkana od 48 imena omeđenih stihovima “O Ademe, o Prvi Čovječe” s početka, i “O Aziza, o Moćna, Silna, Snažna, Jaka // Slavna, Ugledna, Poštovana, Cijenjena // Draga, Mila i Ljubljena” na kraju. “ONIMSKI KRAJOLIK” KARABEGA Svi onimi jednoga književnog djela, pojedinačno i u sinergiji, čine njegovu onimsku strukturu, onimski sistem ili “onimski krajolik” (Namenlandschaft). Kao što je već ranije naznačeno, u umjetničkim se tvorbama riječi osnovna, identiikacijsko-diferencijacijska, onimska funkcija proširuje i usložnjava. Glavna svrha imena u književnim tekstovima nije ni identiikacija ni referiranje, već uspostavljanje književnog karaktera. Iako u teoriji književne ili literarne onomastike još ne postoji konačan popis funkcije literarnih imena, ili poetonima, kako ih označavaju ruski teoretičari, u kontekstu ovoga rada, osim identiikacijske, uočavamo, međusobno isprepletene, društveno klasiikacijsku, karakterizacijsku, konotacijsku i estetsku funkciju književnih onima. Iako navedene imenske funkcije u tekstnom arealu nisu, dakle, usamljene i ne isključuju jedna drugu, činjenica da je u našem slučaju riječ o historijskom romanu temeljenom na stvarnim događajima i likovima, determinira i funkcionalnu poetiku imena koja se u romanu pojavljuju. S aspekta praktične podjele književnih imena na autentična (historijski potvrđena), realistična (koja postoje u realnom imenskom sistemu) i autorska (iktivna imena koja je izmislio autor za potrebe djela), Ibrišimovićeva narativna tehnika u Karabegu temelji se na kombiniranju historijskih, stvarnih i iktivnih elemenata, što se odražava i na izbor imena. Imena su tako polifunkcionalna, mogu imati dvije ili više semantičkih funkcija. Osim stvaranja umjetničke slike, imena u romanu označavaju i društvenu i nacionalnu pripadnost lika, boje lokalni, vremenski i kulturnohistorijski milje. Karakteristična imena koja pisac utkiva u radnju mogu katkada zauzimati važno mjesto u narativnoj strukturi. U Karabegu pisac drži, kako kaže Aristotel u svojoj Poetici za pisce tragedija, do stvarnih, historijskih imena. A Karabeg, već po svome naslovu, sluti na tragediju. Izvlačeći prezime tragično nastradalog muftije u sam naslov svoga romana, autor razotkriva moć imena koje pomaže piscu da uspostavi ton i tok radnje. Osnovna karakteristika imena u Karabegu i jeste odnos s društvenim kontekstom. Izbor imena, neovisno o denotatu, otkriva kulturnohistorijski areal u kojem se radnja odvija. Važan aspekt imena u Karabegu jeste uspostavljanje odnosa s prostorno-vremenskim konceptom radnje. Imena su ovdje pokazatelji društvenog, ekonomskog i političkog konteksta. Iako se u historijskom romanesknom narativu Karabega autor koristi i historijskim imenima, prisutan je određeni stepen slobode u imenovanju. Kao izvor autoru je, između ostaloga, i za imenski sloj romana / pripovijesti / drame, poslužila Hasandedićeva već spomenuta monograija, ali su imena djelimično izmijenjena, a imenske praznine iz Hasandedićeve monograije autor nadopunjuje stvarnim imenima, usklađenim s već zadatom ambijentalnošću i sadržajem. Mada su imena prirodno semantički prazna i služe identiikaciji osobe ili mjesta, ili kojeg drugog imenovanoga objekta, u tekstu se, vidjet ćemo, koristi i doimenski potencijal sadržan u apelativnim značenjima. U nastavku rada predstavit ćemo onimski sistem, s formalnim, sadržajnim i funkcionalnim opisom onima u Karabegu.Onomastički je sloj u romanu uvjetovan višestrukim historijskim determinantama, vremenskim (smjena osmanske i austrougarske vlasti u Bosni i Hercegovini), prostornim (Mostar), kulturnim (osmanski kulturni krug) i vjerskim (islam). Književni onomastikon Karabega temelji se na ekscerpciji svih prepoznatih onomastičkih jedinica, polazeći od deinicije da je književno ime “svako ime koje se pojavljuje u književnom tekstu i koje služi individualiziranju lika, mjesta ili stvari i ispunjava određene funkcije koje je autor izabrao u odnosu na nositelja imena ili tekst u cjelini”. Prema tome, književni su onimi sva imena koja se pojavljuju u književnom tekstu neovisno o denotatu, objektu imenovanja, a u Karabegu to su antroponimi, toponimi, etnonimi i krematonimi. U skladu s narativnim diskursom Karabega, autor čitatelja polahko uvodi i u svijet onima svoga romana. U prvom je planu antroponimni sloj. Čitatelj se prvo upoznaje s likovima izdaleka, panoramno, preko njihovih imena, a tek onda zalazi među žive ljude, nosioce tih imena. Taj je put, put od općeg ka pojedinačnom, koji vodi preko imena koja u sebi sažimaju elemente fabule. Ime u ovom slučaju ima posebnu funkciju, još nedeiniranu u okrilju literarne onomastike. To su imena bez denotata, s alegorijskim obrisima društvenih odnosa koje grade stvarni likovi s kojima se upoznajemo u nastavku. “Neko je Abdulaziz, neko je Abdulkadir, neko je Abdulmedžid, a neko je rob Abdulazizov, pokorni Abdulazizov sluga Abdulmedžidov”. Semantika izabranih imena ogledalo je društvenih prilika tekstnog areala. Etos robovanja i pokornosti sažet u preiksu abd(‘rob’) pisac koristi za deiniranje odnosa i identiteta povezanih tim odnosima. Njima su nagoviješteni društveno-ekonomski odnosi i polarizacija likova u širem kontekstu romana. Tako će, prije nego što pređe na upoznavanje čitaoca s galerijom romanesknih likova, reći: “Da ih razdvojim onako kako su već razdvojeni... Da ih razdvajamo...”. Ovaj je put imenovanja moguće pratiti i kao svojevrsnu onimnu gradaciju, iz skupina Abdulaziza, Abdulkadira, Abdulmedžida, ’Božijih sluga, Božijih robova, robova Moćnog, Silnog, Slavnog, Poštovanog, Čuvenog, Uzvišenog’, ide se ka snažnijem onimnom deiniranju, pa pred čitaoca izlaze“Ahmed Karabeg, trgovac.. Upravo ovakvu funkciju prepoznajemo u upotrebi različitih varijeteta imena u Karabegu. U nastavku ćemo predstaviti antroponime u Karabegu, sa svim njihovim varijantama, uključujući u imensku strukturu i zanimanja, zvanja i titule, pa čak i pridjeve srasle s imenom, čija se upotreba u imenskoj formuli može pripisati speciičnosti odnosa među likovima, situacionih ili kojih drugih posebnosti radnje u romanu. Konotativna modiiciranost antroponima najočitije je oprimjerena imenom glavnoga lika. Središnje i naslovno mjesto u romanu pripada muftiji Karabegu, čije se ime, u različitim formama, pojavljuje čak 180 puta, najčešće kao muftija Karabeg (78)11, ili pak samo Karabeg (61). Historijski poznato ime mostarskoga muftije Mustafa Sidki Karabeg u romanu je preinačeno u muftija Dželaludin Taib Karabeg, ime u kojem je autor spojio osobine ‘uzvišenosti vjere’ (Dželaludin), te ‘dobrotu, ugodnost i izvrsnost’ (Taib). U naslovnoj poziciji, koja, uz frekventnost, posebno doprinosi stilogenosti, ime snažno sugerira tragičnost romaneskne priče (tur. kara ‘crn’ i tur. bey ‘beg’). Ovakva pozicija imena u Karabegu korespondira s ostalim Ibrišimovićevim romanima (Ugursuz, Zmaj od Bosne, Knjiga Adema Kahrimana, El-Hidrova knjiga, Vječnik). Ime središnjega lika u romanu ujedno je i ime s najraznovrsnijim i najbrojnijim imenskim formama: lično ime, središnje ime, ili drugo ime, i prezime: Dželaludin Taib Karabeg (6), pridjev + prezime: mladi Karabeg (7 ), samo prezime: Karabeg (61), samo titula: muftija (13), pridjev i titula: časni muftija (1), mladi muftija (4), samo lično ime: Dželaludin (6), titula + titula + lično 11 Broj u zagradi odnosi se na broj pojavnica u tekstu. 12 Značenja ličnih imena preuzeta su iz djela Muslimanska imena orijentalnog porijekla u Bosni i Hercegovini Ismeta Smailovića pa se u nastavku neće posebno navoditi, osim ako je riječ o drugom izvoru. ime + središnje ime + prezime: mulla muftija Dželaludin Taib Karabeg (2), titula i prezime: muftija Karabeg (78), titula i titula: mula muftija (2), titula + lično ime + središnje ime + prezime: muftija Dželaludin Taib Karabeg (1). Na jednom mjestu u romanu ime je zamijenjeno prisvojnom formulom Ahmedov sin. Ime Karabegova oca jedno je od onih s manjim brojem pojavnica u romanu. Dakle, “muftija Mustafa-Sidki ef. Karabeg potomak je stare i ugledne mostarske porodice Karabega. Ocu mu je ime Hadži Ahmed”, posvjedočit će historijsko ime Karabegova oca Hifzija Hasandedić, a Ibrišimović će ga takvog prenijeti i u svoju romanesknu priču, i to je zapravo, prvi lik s kojim se čitalac zvanično upoznaje u masi drugih likova. Ahmed (ar. ‘mnogo pohvaljen, najpohvaljeniji’) Karabeg, trgovac. U romanu se spominje svega devet puta i to u formama: lično ime + prezime + zanimanje(1), lično ime + prezime, Ahmed Karabeg (2), samo lično ime, Ahmed (5), pri čemu se triput ime pojavljuje uz pridjev“stari”. Kadija mulla Fetah (ar. ‘osvajač gradova i zemalja’, ‘sudac’) Bahtijarević (< Bahtijar, perz. ‘sretan čovjek, sretnik’ + -ev + -ić) drugi je lik s kojim se upoznajemo. U romanu se njegovo ime pojavljuje sedamnaest puta u varijantama: zvanje + titula + lično ime + prezime, kadija mulla Fetah Bahtijarević(3), zvanje + titula + lično ime, kadija mulla Fetah (4), zvanje+ lično ime, kadija Fetah (2) i samo zvanje,kadija (8). Kajmekam13 Muradif-aga (ar. ‘saputnik, sljedbenik’) Penjez (penez < staronjem. Pfenning ‘novac’) u romanu se spominje devet puta i to u formama: zvanje + lično ime + titula + prezime Čelebić, svoje dugovremeno mutesarifovanje “održava upornošću, utvornošću i mitom”. U romanu se spominje 49 puta u imenskim formulama: zvanje + titula + lično ime + titula + prezime (3), zvanje + lično ime + titula, mutesarif Kuduz-beg (1), zvanje + tiutla: mutesarif-paša, “naprasit, ali i plašan poput žene”, u romanu se spominje tri puta u samo jednoj imenskoj formi: titula + lično ime+ titula + prezime, zaim Abaz-beg Čaušević. Muallim Omer-efendija (Omer <arap. ‘Um̈r, etimologija nejasna)17 Zahirović ( Zahir < arap. ẓāhir ’sjajan, blistav’, ‘jasan, vidljiv’ + -ov + -ić) učeni je starac, kojem su “riječi vazda podsmješljive”. U romanu se imenom spominje četiri puta u imenskim formulama: zanimanje + lično ime – titula – prezime, muallim Omer- efendija Zahirović (3) i zanimanje +lično ime + titula, muallim Omer- efendija (1). Trgovac Zijah-beg ( < ar. ḍiyā’ ‘sjaj, svjetlost’) Kordžić (< stsl. kora + tur. -ci>koradžija ‘zanatlija koji izrađuje kore za noževe i sablje’18 + -ić) 15 Záim je “posjednik velikog timara – lena (zijameta) koji donosi 20.000 do 99.999 akči godišnjeg prihoda”, < tur. zaîm< ar. zaī’m. 16 “Po svom značenju ime Abas je vrlo blisko onim arapskim imenima i nadimcima u kojima je odražena gruba i oštra narav predislamskih beduina u Arabiji. Istodobno to je i zaštitno (proilatično) ime kojim se dijete štitilo od zlih duhova i demona”. 17 “Ime Omer postalo je veoma popularno jer ga je imao jedan od prvih Muhamedovih saboraca i kasnije drugi halifa ‘Umär ibn-ul-Ḥaṭṭāb (634-644). Arapski, a i drugi historičari (npr. Filip Hiti) tvrde da je ‘Umär bio personiikacija svih vrlina koje treba da ima jedan halifa i u zvijezde kuju njegov karakter. Osobito ističu njegovu skromnost, pravednost i objektivnost”. 18 Prezime Kȍradžija i hibridnu riječ kȍradžija s navedenim značenjem donosi Škaljić u svom rječniku. Riječ je izvedena od stsl. kora i turskog suiksa -ci (-dži). u romanu se spominje dvanaest puta. Dvije su imenske formule u kojima se pojavljuje: zanimanje + lično ime + titula + prezime, trgovac Zijah- beg Kordžić (4) i lično ime + titula, Zijah-beg (8). Serasker19 Jahja-beg ( < tur. Yahya< ar. Yaḥjā, lično ime jednog vjerovjesnika)20Đano (Džano < perz. ğān ‘duša; život’)21 pojavljuje se u romanu sedam puta, u sastavu: zvanje + lično ime + titula + prezime, serasker Jahja-beg Đano spominje se dva puta, jednom kao ćelebdžija i alemdar Hrustem-beg Imamović  + -džija > ćelebdžija. 23 Bajraktar, zastavnik. Hasandedićevu izvoru, riječ je o historijskom liku, muftijihadži Mustai efendiji Mukiću. Stari Ešref spominje se 28 puta, petnaest puta u imenskoj formi lično ime + prezime, devet puta samo ime i četiri puta samo prezime. U imenskoj formi lično ime + prezime, samo na jednom mjestu, pojavljuje se i ime trgovca Sulejmana (<tur. Süleymān< ar. Sul̈ymān< sthebr. Šelomoh ‘miroljubiv’; ime vjerovjesnika) Atifa ( < ar. ‘Āṭif ‘milostiv, saosjećajan’). Mutesarifov sin Kasim-beg (Kasim < ar. qāsim ‘onaj koji dijeli, rastavlja, razdvaja’) u romanu se spominje sedamnaest puta. Prisutne su dvije imenske varijante: vlastito ime + titula, Kasim-beg (6) i samo lično ime, Kasim (11). Koliko ovo ime značenjski pristaje svome nosiocu, u romanu najbolje mogu posvjedočiti ženski likovi, napose Karabegova supruga Umihana. Sluga u kući Karabegovoj, koji će se na kraju i žrtvovati za njenu čast, u romanu se spominje šesnaest puta, samo po ličnom imenu, uz koje su katkada pridjevske odrednice, stari, hromi, mrzovoljni. I u trenutku izricanja presude i pogubljenja, uz njegovo lično ime, navest će se puno ime i zvanja onoga kome je služio, “Sejfulah, sluga mulla muftije Dželaludina Taiba Karabega” 24 “Sejfulah je, u stvari, nadimak Muhamedovog rođaka Hălid ibn-ul-Wälīda, koji je bio jedan od najvećih vojskovođa u doba islamske ekspanzije. (...) Zbog toga je i dobio nadimak Sejfulah, što je kasnije postalo i vrlo popularno ime”. Telal Uzun (< tur. uzun ‘dug, visok, velik’) spominje se osam puta, bilo da je riječ samo o ličnom imenu, Uzun (6), samo zanimanju (1), ili pak varijanti zanimanje + lično ime, telal Uzun (1). Dželati i kazandžije Džavid (< tur. Cāvid < ar. ğāvid ‘darežljiv, velikodušan’) i Đano (Džano < perz. ğān ‘duša; život’)25 pojavljuju se u romanu samo svojim ličnim imenima i to svega dva puta, u sceni javnog pogubljenja starog Sejfulaha. Osim sarkazma koji izvire iz spoja značenja imena i zanimanja onih koji ih nose kao spoj nespojivog (‘darežljiv i velikodušan’ i ‘duša i život’ udruženi u dvojici dželata), ova su imena čak i sazvučna za zanimanjima svojih nosilaca. Ebu Kalemun, čudni je prijatelj Karabegove kuće, čije je ime preuzeto iz Hasandedićevih bilješki, spominje se u romanu pod ovim jedinstvenim imenom osamnaest puta. “Jedan između njih, koji je inače s Karabegom bio dobar prijatelj, otišao je u Iliće i počeo ga nagovarati da dođe u Mostar i da s njima stupi bar u neku prividnu suradnju, jer da su ustanici uzeli u svoje ruke svu upravu i dozvolili, da se ubije svatko, ko neće s njima surađivati.”(…) “Riđanović26 ne spominje ni ime ovoga, nego ga naziva pogrdnim imenom ‘Ebu Kalemun’ (daždenjak)”. Na ovako deiniranom imenu u romanu se razvija i karakter pa i izgled lika: “…uvidi onog čudnog prijatelja Karabegove kuće, sjeti ga se i prvi put ga jasno sagledaj, onog što su posprdno, ali, začudo, nikada glasno i otvoreno zvali Ebu Kalemun, jer je bio gotovo nevidljiv, sav nekako crvenkast i posut krupnim zelenim pjegama”. Od ženskih imena spominju se samo imena dviju ključnih žena u Karabegovu životu, ime njegove majke i ime njegove supruge. Karabegova majka u romanu nosi ime Ajdinica (< tur. Aydın ‘sjajan, svijetao, jasan, sretan, veseo’), spominje se svega četiri puta. Riječ je o imenu konotativnog značenja, mocijske tvorbe suiksom -ica, kojim se označava pripadnost i čime se “izravno izaziva subordiniranost, isticanjem njegova imena umjesto njezina”. Međutim, činjenica da je ime Karabegova oca i u romanu Ahmed, ovakvo imenovanje čini zagonetnim. 25 Usporediti s Jahja-beg Đano u ovome radu. 26 Monograija Hifzije Hasandedića o mostarskom muftiji Karabegu pisana je prema monograiji Karabegovog savremenika i učenika hadži Abdulaha ef. Riđanovića. Drugo žensko ime koje se spominje u romanu znatno je frekventnije. Umihana (< ar. Ummu-hānī)27, kćer bogatog zaima Abaz- bega Čauševića, u romanu se spominje 32 puta, uvijek samo s ličnim imenom Umihana. Pri prvom spomenu, uz njeno je ime i ime njenoga oca, a na jednom mjestu spominje se kao nevidljiva Umihana. Izvan mostarskoga ambijenta spominje se ime Karabegova učitelja u Stambolu, mulla Arebi (< ar. ‘Ar̈b ‘Arapi’) hadži Magribi (< tur. magrib, magrip< ar. magrib ‘zapad; arapski zapad’), učenjak iz Amasije, koji se pojavljuje i kao učitelj Magribi (1) ili samo Magribi (1). Da je i u ovom slučaju riječ o kreativnom imenovanju, unatoč postojećim informacijama o historijskom imenu, potvrđuje Hasandedićeva bilješka: “Tamo je učio pred Mevla Halilom iz grada Amasije”. Kao knjiška imena pojavljuje se pjesnik Nur (< ar. nūr ‘svjetlost, sjaj’) i mistik Hikmetti (< ar. ḥikm̈t ‘mudrost, znaje; ilozoija; istinitost; pravilnost’). Neka od imena u romanu autentična su historijska, ali pozadinska, pasivno prisutna, kakvo je npr. ime Ali-paše (<ar. ‘Alī ‘visok, uzvišen, odličan’) Rizvanbegovića (< tur. Rizvān< ar. riḍwān ‘zadovoljstvo; blagonaklonost; milost; ime meleka koji čuva Dženet, a druga opet svojom regionalnom, etničkom i vjerskom obojenošću doprinose historičnosti teksta i autentičnosti ispričanog. Osim imena ljudi, u romanu se pojavljuju i teonim Allah (< tur. Allah< arap. ̕Allah ‘Bog’ u islamskom vjerovanju) (22). Jednom se uzime Allah pojavljuje atributivna formula dželešanuhu. Sedamnaest puta u tekstu pojavljuje se i opće ime Bog. Također je prisutan i hagionim Muhamed (< tur. Muhammed< ar. Muḥamm̈d ‘mnogo hvaljen; slavljen; proslavljen; 27 Nejasne etimologije, “počasni nadimak sestre četvrtog halife Alije”. 28 “Alija je ime Muhamedovog stričevića, koji je bio muž njegove kćerke Fatime i otac jedina dva muška Muhamedova potomka (unuka) Hasana i Huseina. Godine 656. izabran je za četvrtog halifu, a 661. g. je mučki ubijen”. dostojan svake hvale’, ime poslanika islama), alejhiselam (< arap. ̔al̈yh- i-ss̈lām ‘neka je blagoslovljen’). Osim ličnim imenom, ovaj se hagionim pojavljuje i u varijantama Prorok i Pejgamber (< tur. peyamber< perz. peygāmber ‘onaj koji donosi Objavu’), alejhiselam. Uvođenje ovih imena doprinosi uvjerljivijem nijansiranju religijskog ambijenta. Imenska struktura pobrojanih antroponima slika je i prilika društvene hijerarhije u romanesknoj priči. Tako će jednoimensku formulu među antroponimima, uglavnom samo od ličnog imena, imati likovi koji su na samome hijerarhijskome dnu: Džavid (dželat, kazandžija), Đano (dželat, kazandžija), Uzun (telal), Sejfulah (sluga), ili u romanesknoj radnji zauzimaju pozicije Karabegova intimnog porodičnog kruga i imaju ulogu sporednih likova: Umihana (Karabegova supruga), Ajdinica (Karabegova majka), Latif (Karabegv brat). Dvoimenska formula pojavljuje se u slučaju kada se uz lično ime pojavljuje i prezime: Alibaša Idriz, Ahmed Karabeg, Halim Derzija, Ešref Beit, Sulejman Atif, ili kada se uz lično ime nalazi i antroponimni kvaliikator, koji upućuje na funkciju ili društveni položaj: Alihodža, Kajtaz-paša, Ibrahim-beg, Ahmed-efendija, Ahmed-paša, Kasim- beg. Ovoj skupini strukturno pripada i jedini nadimak u romanu, Ebu Kalemun. Troimenska formula, koja sugerira stalešku, drutveno-ekonomsku ili koju drugu superiornost u romanesknom kontekstu, pojavljuje se u slučaju kada lično ime slijedi srednje, ili drugo lično ime, i prezime, po čemu se izdvaja ime naslovnoga lika: Dželaludin Taib Karabeg, ili kada je ličnom imenu dodat antroponimni kvaliikator kao oznaka vjerske, službene ili staleške titule: mulla Fetah Bahtijarević, Muradif-aga Penjez, Kuduz-beg Čelebić, Abaz-beg Čaušević, Omer-efendija Zahirović, Zijah-beg Kordžić, Hrustam-beg Imamović, Ali-paša Rizvanbegović. Varijante višeimenih imena u kojima se pojavljuju uglavnom kao jednoimena, uvijek označavaju privatnost ili poseban odnos među likovima koji se tako oslovljavaju. TOPONIMI Drugi imenski sloj u onimskoj strukturi Karabega čine toponimi. Brojnošću znatno zaostaju u odnosu na antroponime, ali su veoma značajni s aspekta prostornog i historijskog deiniranja radnje romana. Izdvajaju se horonimi, imena većih geografskih cjelina, u našim primjerima država, ojkonimi, imena naseljenih mjesta, hidronimi, imena voda, i urbonimi, imena dijelova naseljenog mjesta. Imenovanjem mjesta u romanu prvenstveno se geografski konkretizira romaneskni prostor. Svi su toponimi spomenuti u romanu autentični, neki historijski. Iako u drugim Ibrišimovićevim djelima ne nedostaje izmišljenih, autorskih toponima, poput Herdekovca i Bosore29u Ugursuzu ili toponima iz pripovijesti Dva dana u Al-Akaru, u Karabegu je toponimski prostor stvaran. Stvarni toponimi u romanu Karabeg imaju stvarna značenja i u neposrednoj su vezi s hisorijskim kontekstom romana, utemeljenom na stvarnim događajima, gdje je Ibrišimovićeva hisotija kao storija u potpunosti realizirana. Toponimski imenski sloj čine: horonimi Albanija, Austo-Ugarska, Bosna i Hercegovina, ojkonimi Dubrovnik, Ljubuški, Sarajevo, Trebinje, Nevesinje, Mostar, Metković i Istambul, koji se pojavljuje i u egzonimnim varijantama Carigrad i Stambol, potom hidronimi Neretva, Buna i Bosfor. Kada je riječ o slikanju mostarske prostorne zbilje, koja je središte radnje, prostor Karabegova početka i kraja, pisac ne poseže toliko za imenima koliko za njenom vizualizacijom u oku čitača.30 Imenska je forma piscu očito za takvo što bila nedovoljna, pa u romanu bilježimo samo dva urbonima, Tepu i Tabiju. Kao imena funkcioniraju i Most, Konak i Tvrđava, koji se uvijek pišu velikim slovom, te i s ortografskoga aspekta imaju status imena. Toponimi, strukturno uglavnom jednočlani, izuzev horonima Austo-Ugarska i Bosna i Hercegovina, doprinose slikanju prostora, deinirajući, najčešće mjesto, ali i historijsku pozadinu teksta. U romanu ih je nevelik broj, a to su etnici: Mostarac, Mostarka, Mostarci, Nevesinjci te etnonim Arnauti. KREMATONIMI Među krematonimima, imenimaa objekata i proizvoda nastalih ljudskim djelovanjem, pojavljuju se imena mostarskih građevina: Kethoda medresa i Karađoz-begova džamija, te imena pisanih djela el-Areb, Hidadun nusul, Karabegova risala Povijest Neretve, te ime svete knjige Kur’an, koji se u romanu spominje i pod imenom Kitab ili Knjiga. Navedena djela uglavnom se spominju u vezi s Karabegovom naobrazbom i autorstvom, a pisac ih je preuzeo iz Hasandedićeve monograije. “Karabeg je bio dobro verziran u svim vjerskim naukama, a u ilozoiji islamskog prava i apologetici bio je pravi kapacitet. Iz domena ove prve discipline napisao je jedno veliko djelo koga je zemaljska vlada u Sarajevu o svom trošku tiskala 1316. godine. To je ‘Hidadun-nusul’, glosa na Mevla Husrevovo djelo ‘Mir-at’”, a “u risali Poviest Neretve Karabeg je naveo nekoliko interesantnih događaja, koji su se u Mostaru zbili 1287. godine” Tradicionalno, i po samoj prirodi književnog djela, u književnoj onomastici najviše pažnje posvećuje se antroponimima. Dominantno antroponomastička istraživanja nametnula je i pozicija antroponima u književnom tekstu, jer su imena likova u književnim djelima bitan element narativnog diskursa, koji mnogo govori ne samo o liku nego i o mjestu i vremenu događanja. Antroponimi su dominantna onimska kategorija i u Karabegu. Riječ je o imenima historijskih ličnosti, ili stvarnim imenima, čija je osnovna funkcija ipak stilska i nužno ih je iščitavati s pozicije književne tvorbe. Među antroponimima u romanu dominiraju muška lična imena, s izuzetkom dva ženska imena. Sva su imena neizvedena, što znači, stilski neutralna. Ta se vrsta stilogenosti nadomješćuje upotrebom imenskih varijeteta s aspekta višeimenosti, kao posebnim sredstvom za oslikavanja odnosa među likovima, društvenoga statusa, ali i same radnje. Od ostalih imenskih kategorija u romanu su u manjem obimu zastupljeni toponimi (ojkonimi, hidronimi, urbonimi) i krematonimi. Jezički su izvori imena, bilo da je riječ o antroponimima ili drugim onimima, uglavnom turski, odnosno arapski i perzijski. Imena u romanu imaju funkciju vremenske, prostorne, kulturne i vjerske klasiikacije, funkciju karakterizacije sadržane u apelativnom značenju u osnovi imena, asocijativnu, evokativnu i konotacijsku u vezi s imenima poznatim iz historije ili pisane baštine, te estetsku funkciju zasnovanu na formulaciji imena. Usporedbom stvarne i književne onimije moguće je potvrditi usklađenost imenovanja s ondašnjim običajima. Iščitavanje onima u Karabegu, prepoznavanje njihove znakovitosti, svrhovitosti i slojevitosti, ni po čemu se ne razlikuje od iščitavanja ostalih znakova narativnoga diskursa, pojedinačno, ili u narativnoj sinergiji. Književna su imena funkcionalno motivirana, pisac ih bira prema ulozi koju im dodjeljuje, a njihovo prepoznavanje ovisno je o čitaočevom polazištu, ainitetima i percepciji. Imena su ovdje odraz društveno- historijskog ambijenta, mjesta i vremena i ona taj vremenski i prostorni ambijent u Karabegu trajno zaustavljaju i čine živim. 

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: SEVDAH O MOSTARU U PRIPOVIJETKAMA HAMZE HUME
PODNASLOV: N/A
STRANA: 399-410
AUTOR(I): Almedina Čengić

Hamza Humo, pjesnik hercegovačkog pejsaža, u svom umjetničkom prosedeu tendenciozno nastoji da svoje prozne tekstove lirski intonira, što postaje prepoznatljiva konstanta u njegovom stvaralaštvu. Ovaj autor će, svojim speciičnim umjetničkim kreacijama reprezentativno pokazanim u književnosti, obilježiti prvu polovinu XX stoljeća, u krugu „hercegovačkih“ pisaca, kako poetskim, tako i proznim tekstovima. Upečatljivim stilom, koji nosi karakteristike jedinstvenog umjetničkog izražaja, Humo je ponudio svojoj čitalačkoj publici sasvim novi doživljaj jedne, tako osebujne, sredine kao što je Hercegovina. Nema tu ni slike ni naracije; sve je samo stanje duše. Ali ni ono nije predmet promatranja i analize, već je raspoloženje koje je proželo ne samo svijet o kom se govori već i jezik kojim se govori. Stilizujući pripovjedni iskaz kao poetsku ekspresiju, Humo uspjeva da pred nama pokrene raspoloženje, ali da ga prevede u jezik, koji nas onda kroz njega pronosi kao kroz vlastiti semantički ambijent. A da bi to mogao, taj jezik mora odustati od svih gramatičkih, logičkih i opažajnih povezanosti... Emotivni zanos,inkorporiran u umjetničke kreacije opisa predjela i prirode u njima, prisutan je i skicama različitih portreta, unutar njegovih tekstova. Oni su često semantički determinirani kao metafore u sadržaju neobičnih imena i nadimaka, koji ih neposredno i karakterno određuju. Vjerodostojnost i preciznost u opisima prirodnog ambijenta,ali i cjelokupnog životnog prostora, Humo u svojim pričama,upotpunjuje i paletom sporednih likova, reprezentativno prepoznatljivih u speciičnoj sredini i podneblju, kao što je Hercegovina. U toj ponuđenoj šarolikosti umjetničkog prosedea ovog pisca, očita je namjera da se pokaže jedan svijet lokalizma sa svim svojim osobenostima,a sa druge strane, istovremeno konglomerat zajednice koja egzistira u svim svojim različitostima. Međutim, kako je jezik jedini posrednik između nas i tog raspoloženja u kojem se lirski subjek stopio sa svijetom oko sebe, onda mi jedino u jeziku možemo prepoznati to raspoloženje i čuti to, „po sebi nemoguće govorenje duše“. Drugim riječima, jezik u svom speciičnom uobličenju očituje u punoj mjeri to lirsko stapanje subjekta i objekta. Zato je zadatak interpretatora da ukazuje na jezičke speciične koje i dovode do izražaja to stanje duše i koje omogućuju da u pjesmi duša jasno progovori. A to je onda i razlog zašto je, po Steigeru, upravo stil središnji pojam interpretativne strategije. U članku objavljenom pod naslovom Doživjeti sevdah, Sonje Stanisavljević, u kojem autorica objašnjava pojam sevdaha navedeno je da se u sevdahu: „oči same sklope, ruka instinktivno dodirne usne, kao da čuva da joj ne pobjegne to što vam je na srcu. Neko nečujno zatreperi, žmarci se prošire po cijelom tijelu i svaki atom bića vibrira na nekoj frekvenciji čežnje, bola, tuge, koja se miješa sa srećom, radošću i ekstazom“. U toj duhovnoj ekstazi i tajanju jednog trenutka: „sve se boje i oblici zamute, tijelo prestaje da postoji kao takvo u prostoru i duša se seli negdje gdje ne ide često. Slike davno prošle ili nikada materijalizovane stvarnosti počinju da igraju na zatvorenim očnim kapcima“. Takvo osjećanje ili stanje postaje duhovna opsesija koja: „ne može da se opiše niti naslika, ono može samo da se živi to kratko vrijeme dok traje.“(https:// soulfood.rs/sevdah/). Sevdalinka među Bošnjacima nije mogla da nastane bez urođene podloge koja predstavlja razvijenije mogućnosti za umjetnička stvaranja. Dakle, mogućnosti za nju morale su da postoje i prije islamizacije. Ona je morala da ima svopju osnovu u narodnoj melodiji koju je, onda nova, istočnjačka kultura samo obogatila novim varijantama i učinila je složenijom. Sevdalinka, kakva je, nije mogla da postane ni bez povoljnih ekonomskih uslova svoje sredine, jer ti povoljni ekonomski uslovi omogućili su njenim stvaraocima ono bogato iživljavanje koje se manifestuje u sevdalinci. Ona je tijesno vezana za zanimanje velikog i malog feudalca, za gospotstvo i njegove manifestacije.. Humin sevdah i sevdisanje, izlazi iz leksičke deinicije ovog pojma. On u prezentaciji kulturnog naslijeđa raznolike folklorne baštine i speciičnog podneblja juga, „svoj sevdah“ projicira kroz speciični doživljaj ljubavi prema rodnom gradu, Mostaru i svemu onome što mu taj grad predstavlja.Humo sevdalinku doživljava kao emotivni izražaj „sažežen najvrelijom krvlju i okovan u dragulje događaja, događaja sreće, tuge, erotike, svireposti sirovih instikata varvarina kao i njegove plemenitosti i mekote osjećanja“. Ona je za njega, kako navodi u tekstu „Reč i slike“„ nešto potajno i razorno što vreba i zjapi u nama kao propao i opustošen život za čijom prošlošću grcamo u plaču i propadamo od neke neshvatljive želje i beskrajnosti“.. Gledajući današnje Bošnjake kroz sevdalinku, učiniće nam se, na prvi pogled, da su oni u prošlosti bili i duhovno kreativniji i životno ustremniji. Međutim, to je čisto spoljni utisak koji izaziva ljepota sevdalinke u kontrastu sa današnjicom. Što je glavno, onaj unutarnji kontak sa prošlošću nije prekinut u njihovim dušama. On jednako tinja, jer njegovo manifestovanje nije još došlo do potpunog izraza u novim prilikama. Za to treba još vremena... Ima tu prikrivene nježnosti i obzira, ima tu još rumenog stida na obrazima. Ima tu još poštivanja i preinjene skromnosti, ima tu još ponosa koji plane kao vatra. Ima tu još i širokog srca za dobro i oduševljenja za ljepotu prirode. Naposlijetku, ima tu i jedan krhko- obazriv i bratski nježan ton u međusobnom ophođenju kakav se rijetko susreće na drugoj strani.. Sublimiranost poetskog izraza kroz virtuoznost u jezičkim varijantama i pjesničke metafore, koje Humo primjenjuje u kreiranju lirskih slika i opisa rodnog grada, integrirane su u jedinstvene prizore iz prošlosti i sadašnjosti. Vrijeme zaustavljeno u jednom trenutku predstavlja jedinstvene prizore oslikane spektrom različitog kolorita u kome se smjenjuju epohe. Ta sjećanja su svojevrsne releksije locirane duboko u memoriji autora, koji ih iznova revitalizira i preživljava. On, vještim manipulacijama unutar umjetničkih kreacija,koristi sve prednosti jezičkog i kulturnog naslijeđa, što je, kao svojevrstan umjetnički postupak,prepoznatljivo i u njegovom lirskom romanu Grozdanin kikot. Ovaj roman, „u kojem je ljepota prirodnog okruženja data paralelno sa mračnom stranom prirode“, kako navodi D. Hadžizukić, za razliku od ranih pripovijedaka u kojima Humo: „razdvaja čulne utiske na pozitivne i negativne prema tematici svakog od tekstova“, postaje reprezentant njegovog književno – umjetničkog stvaralaštva.Autorica Hadžizukić, također, navodi da je taj speciičan doživljaj prirode, upravo, rezultat piščevog: „mostarskog porijekla iz kulturološko-civilizacijskih nanosa politeizma, srednjovjekovne Bosne, islamske duhovnosti, panteizma i panerotizma, neosimbolističke i ekspresionističke poetike“. Humino sevdisanje nad Mostarom, gdje je eksplicite prisutan njegov emotivni doživljaj koji oscilira unutar lokacijskih i temporalnih varijabli, rezultira senzibilnožću koja pobuđuje ljudska čula koja, inicirana „skladnom kakofonijom“ zvukova, slika i mirisa, pulsiraju u ritmu života. Zrak titra u svom nemiru i budi uzdahe skrivene u davnim sjećanjima. U komentaru na pripovijetku Sevdalijina ljubav, u kojoj se ime glavnog aktera etimološki povezuje sa pojmom sevdaha, u monograiji Zapisi o bosanskohercegovačkoj književnosti,, Dijana Hadžizukić dalje navodi: „Sevdalijina ljubav“, za razliku od prethodnih pripovjedaka u kojima je poetski iskazan jedan trenutak snažne emocije, nešto je duža i fabulativno kompleksnija. Ona obuhvata vremenski period od ljeta do zime i prati jednu ljubav od njenog začetka do konačnog gašenja. Konvencionalni i sinestezijski glasovni simbolizam, koji su i inače najprisutniji u poetskim tekstovima, veoma su frekventni u ovoj pripovijetci. Svaka scena kojom se iskazuje snažan erotski naboj biva ostvarena gomilanjem jakih, ekspresivnih i efektnih glasovnih kombinacija u spoju zvukovnog i emotivnog preobilja. Uzavrele ljudske emocije u suodnosu sa snagom sveprirodne plodnosti ne bi mogle biti iskazane stišanim, molskim zvukom, naprotiv: život pišti u njemu i šaka zemlje cvili od žeđi i žestine, potočić kroz avlije zagunđa, zašumori jasno, bistro, bistreno; naš grad gori u žegama i omamljen bunca u bunilu.... Fonetska podloga Huminih opisa Mostara, u kojoj on vješto manipuliše glasovnim varijantama unutar riječi, rečenica, čak i čitavih pasusa, zasnovana je na stilskim speciičnostima koje on koristi u svom književnom opusu. Lešić u tekstu Fenomenološki pristup književnom djelu, navodi da „Glasovni oblik riječi - kao tijelo riječi - može imati speciična uobličenja, koja često imaju važnu ulogu u konstituiranju književnog djela kao estetskog predmeta i „slijedi duhovne tekovine svog naroda, kao nešto najdragocjenije što može da dade jedan narod“. U našem podneblju ljubavno osjećanje izraženo rječju“sevdah“, zadržavajući osnovni ton svoga emocionalnog opredjeljenja, dobilo je prizvuk slavensko-bogumilske sjetne prolaznosti u prostoru i vremenu. Naš sevdah je ustvari koliko strasna i bolna toliko i sjetna i slatka ljubavna čežnja, kada više ne može da se trpi bol zbog ljubavi, pa se izgubi u ekstazi ljubavnog pijanstva koje graniči sa umiranjem. Bol zbog toga što ljubav u tom trenutku nema mogućnosti zadovoljenja i ispunjenja, jer pred njom stoji jedanput prostor i vrijeme, kao zid i neprohodnost, drugi put prepreka individualne, društvene, porodične, tradicionalne ili prosto emocionalno-psihološke prirode. Sevdah se pokazuje kao mučenje od strane drugih i kao samomučenje i slast šibanja izlučena i samim uživljavanjem u žudnju, mazohističkim doživljajem ljubavi i pored svijesti o njenoj uzaludnosti. S Humom, u njegovim umjetničkim inspiracijama, se iznova vraćamo voljenom u Mostaru, onakvom kakvog ga pamtimo u najljepšim uspomenama, bio on suncem okupan u proljetnim danima, žegom sažežen, vjetrom raspuhan ili usnuo u smiraju kasnojesenje večeri. Humo sevdah poklanja svom rodnom Mostaru, prosipa ga bahato u svim opsima u kojima tuguje ili se raduje, ovom čudesnom gradu. On sevdiše nad svojim rodnim gradom, kao što pjesnik sevdiše u mislima za svojom dragom i zanosu te ljubavne čežnje nestaje i ponovno se rađa.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: STEĆCI U UŽEM JEZGRU GRADA MOSTARA S OSVRTOM NA OČUVANJE I ZAŠTITU
PODNASLOV: N/A
STRANA: 91-122
AUTOR(I): Hajrudin Motika

Utjecaj savremenog društva na nekropole sa stećcima je veoma izražen kroz urbanu gradnju i izgradnju infrastrukturnih objekata, kao i od strane pojedinaca na čijim se zemljišnim parcelama nalaze nekropole. Rezultati terenskih istraživanja potvrđuju da su stećci kao spomenici kulture ugroženi i da se uništavaju na razne načine, uglavnom ljudskom rukom. Devastiranje stećaka prisutno je i na području Grada Mostara. U radu „Stećci u užem jezgru Grada Mostara s osvrtom na očuvanje i zaštitu“ osvrnut ćemo se na jedini sačuvani primjerak stećka u užem gradskom području smještenom u Malom parku. Ovaj stećak je od velikog značaja za nastanak prvog naselja. Zatim, govorimo o uništenim stećcima na lokalitetu Carina i prenesenim stećcima u lapidarij smješteni ispred Centra za kulturu koji su sastavni dio arheološke zbirke Muzeja Hercegovine. Zbog raširene pojave ugrožavanja i devastiranja stećaka, posebnu pažnju posvetit ćemo zaštiti i očuvanju kamenih nadgrobnih spomenika, te pokušati odgovoriti na pitanje kako ih možemo zaštititi od devastiranja. Obilaskom lokaliteta s kojih su vršena premještanja stećaka, zabilježili smo tačne koordinate nekropola. Rekognoscirali smo teren na lokalitetu Carina, Drenovi u zaseoku Troskoti i Ogradi u naselju Bošnjaci. Za lokalitet Tabhane kod Starog mosta nije bilo potrebe jer nije autentičan. Lokalitet na Bišću polju nismo mogli utvrditi, a prema podacima navedenim u literaturi zaključili smo da je na ovom lokalitetu sagrađena aerodromska pista ili se lokalitet nalazi u pojasu piste. Pristup lokalitetu Mistihalj kod Bileće je onemogućen jer se nalazi pod vodom Bilećkog jezera, ali smo odredili približne koordinate uz pomoć austrougarske katastarske izmjere. Zbog izičkog oštećenja pojedinih motiva i istrošenosti uslijed vremenskih utjecaja, odnosno slabe vidljivosti motiva, predstavili smo stećke i njihove motive koristeći tehniku obilježavanja kredom, slikanja i precrtavanja u softveru. Jedini sačuvani stećak na području užeg gradskog jezgra Grada Mostara je stećak u obliku sanduka koji se nalazi na lokaciji Malog parka. Njegove dimenzije su: dužina 179 cm, širina 120 cm i visina 64 cm, ali je na jednoj čeonoj strani oštećen. Gornja horizontalna površina ukrašena je štitom i mačem (Crtež 1a), a jedna čeona i bočna strana natpisom na starobosanskom jeziku (Crtež 1b i 1c).1 Pored paleografskih i jezičkih 1 Prvi poznati spomen bosanskog jezika datira od 3. jula 1436. godine, što se vidi iz Ugovora o prodaji bosanske djevojčice za koju se kaže da je: „od bosanskog roda i rođena u heretičkoj zabludi, nazvana bosanskim jezikom Djevena...“ povelje i pisma stare bosanske države, Esad Kurtović osobina, Vego pojašnjava i historijski kontekst prezimena Krivoušiči, te ističe važnost ovog natpisa. Stećak je ležao na plemenitoj baštini Radivoja Krivoušiča ili na skupnom groblju prvog naselja Mostara. Na osnovu paleografskih, jezičkih i historijskih dokaza, stećak datira iz druge polovine XIV ili početka XV vijeka, ali njegova posljednja granica može biti i kraj XV vijeka. Crtež 1a. Motiv štita i mača na horizontalnoj strani Crtež 1b. Natpis na čeonoj strani s oštećenjima Crtež 1c. Natpis na bočnoj strani Transkripcija natpisa glasi: 1. red čeona strana: VA IME BOGA VELK (Crtež 1b) 1. red bočna strana: OGA, CьRA NEBESNOGA (Crtež 1c) 2. red čeona strana: I ZM[ilo]SNOGA, A SE LEŽI (Crtež 1b) 2. red bočna strana: RADIVOI KRIVOUŠIČI (Krivušiči). (Crtež 1c) Transkripcija u cijelosti: a se leži Radivoj Krivoušiči (Krivušiči). Klesar je upotrijebio kontrakciju u riječi m[ilo]snoga. Vidi se slovo с [S] i nad njim znak kontrakcije. Ligatura je upotrijebljena u riječi nebesnoga [NEBESNOGA] između slova е i с [E i S]. Upotreba izraza [sva NEBESNOGA] je uobičajena, a upotrebljavao se i u poveljama. Upoređujući natpis koji je zabilježio Vego, s trenutnim stanjem uočava se razlika u izgledu slova [V] u riječi [KRIVOUŠIČI] (Crtež 1c). Pretpostavlja se da je uslijed razgradnje kamene površine vremenom došlo do osipanja sitnih dijelova kamena. Stećak se dugo vremena nalazio u dvorištu Husein-hodžine (Ćišića) džamije u blizini sadašnje lokacije. On je neko vrijeme pred džamijom služio kao mejtaš, kameno postolje na koje se stavljalo tijelo umrlog (mejt) prilikom obavljanja molitve (dženaze) prije ukopa. U vrijeme izgradnje stambenog objekta 1957. godine na mjestu porušene Husein-hodžine džamije, stećak je pomjeren po nalogu bivšeg Zavoda za zaštitu spomenika kulture u susjedni Mali park (Slika 1), gdje se i danas nalazi. Osim ranijeg manjeg oštećenja stećka, primjetna su i nova oštećenja natpisa na čeonoj strani. Nova oštećenja su nastala kao posljedica ratnih dejstava u periodu od 1992. do 1995. godine. Na crtežu su isprekidanom linijom označena oštećenja na ivicama stećka i slova u natpisu (Crtež 1d). Približne koordinate prvobitnog lokaliteta kod Husein-hodžine džamije su 43°20’34.66”N, 17°48’49.43”E. Koordinate na kojima se danas nalazi stećak u Malom parku su 43°20’33.03”N, 17°48’50.87”E. Prema usmenoj predaji, Zelenika je zabilježio da se na lokalitetu Husein-hodžine džamije u blizini stećka posvećenom Krivoušiču nalazio još jedan stećak do Drugog svjetskog rata. Na njemu se nekada pripremao „lučum“, jedna vrsta smole koja je služila za spajanje drvenih vodovodnih cijevi koje su bile u upotrebi u Mostaru.10 Slika 1. Premještanje stećka na lokaciju Malog parka Crtež 1d. Ukrasni motivi štita i mača s natpisom Stećci na lokalitetu Carina nisu sačuvani. Uništeni su sedamdesetih godina prošlog vijeka. Zelenika je evidentirao dva stećka u obliku ploča 1962. godine u ulici Ahmeta Pintula 8. Nalazili su se u dvorištu kuće vlasnika M. Mirkovića, oko 60 m jugozapadno od Doma zdravlja. Njihovi ukrasni motivi su štit i mač, trolisna loznica i dva ukrštena mača. Vlasnik je prilikom dogradnje kuće, proširenjem dvorišta, uništio stećke 1963. godine. Prema navodima Zelenike, utvrdili smo da se lokalitet nalazi u k.o. Mostar I na parceli Carina k.č. 2461. Prilikom rekognosciranja terena nismo pronašli eventualne ostatke stećaka. Koordinate lokaliteta na kojem su uništeni stećci su 43°20’41.98”N, 17°48’46.41”E. Od prethodno opisanog lokaliteta na kojem su se nalazili stećci oko 400 m u pravcu sjevera na dijelu koji se nalazio u pojasu nekadašnjeg velikog mezarja na Carini, prilikom izgradnje željezničke stanice otkriveni su srednjovjekovni grobovi. Pored betonske ograde kod ulaza u mezarje evidentirani su ograđeni grobovi. Otkriveno je 14 grobova od kojih je Zavod za zaštitu spomenika kulture istražio dva, dok su ostali bili razrušeni. Grobovi su poredani u redove, a pronađeni su na dubini od 1,10 m. Da grobovi potječu iz srednjeg vijeka potvrđuje arhitektura grobne konstrukcije koja se sastojala od koso postavljenih kamenih ploča (op.a. bočnih strana) i manjih ploča koje su zatvarale manje otvore (op.a. na čeonim stranama grobnice), zatim način sahranjivanja, orijentacija i arheološki nalazi nađeni kao grobni prilozi. Atanacković-Salčić navodi i jedan pronađeni ozidani grob u blizini vatrogasne kule. Slični primjeri srednjovjekovnih grobnica već su ranije istraženi u neposrednoj blizini Grada Mostara (u Vrapčićima, na Buni, Gnojnicama i Blagaju). Približne koordinate na lokalitetu srednjovjekovnih grobova na Carini kod željezničke stanice su 43°20’54.89”N, 17°48’46.47”E. Također, na periferiji Grada na Balinovcu prilikom izgradnje stambenih objekata otkriven je ranosrednjovjekovni grob. Nešto ranije na istom lokalitetu otkriveni su i antički grobovi i dvije urne. Istraženi ranosrednjovjekovni grob bio je ograđen kamenjem u obliku pravougaonika s orijentacijom zapad-istok. Pored njega se nalazio i dječiji grob obilježen s dva kamena. Pronađeni prilozi u grobu su: mač karolinške izrade, par bronzanih mamuza, srebreni okov i gvozdena jabučica sa trnom. Nalazi datiraju iz 9. vijeka. Nešto dalje od ova dva groba otkriveni su grobovi s tragovima zaštitnih kamenih ploča. Zelenika navodi da se srednjovjekovni grobovi koje je istraživala Atanacković- Salčić nisu nalazili na Vukodolu, već 100 m jugozapadno od Balinovca na nekadašnjim baščama porodice Dvizac. Približne koordinate lokaliteta na kojem su istraženi srednjovjekovni grobovi na Balinovcu, a na kojem se danas nalaze stambeni objekti su 43°20’16.39”N, 17°47’40.81”E.17 Na ovom lokalitetu otkriven je 1965. godine još jedan grob zidan od kamenih ploča na ivici voćnjaka Smaje Duranovića. Lokalitet se nalazi na parceli k.č. 4595 između parcela k.č. 4586, 4587 i 4588, a njegove koordinate su 43°20’13.99”N, 17°47’42.26”E. Do lokaliteta na kojem su izgrađeni stambeni objekti smješteno je mezarje koje se nalazi uz Baba Beširovu džamiju proširivanjem puta zahvaćen je dio mezarja. Danas na tom mjestu počinje ulica IV bojne (stari naziv Dalmatinska) k.č. 6476. Na južnom i jugoistočnom dijelu mezarja izgradnjom puta za Iliće ulica Ilićke bojne (stari naziv VIII dalmatinskog udarnog korpusa) k.č. 4571 i objekata na početku te ulice zahvaćen je dio mezarja. Također, prekoputa džamije u pravcu istoka postojalo je odvojeno manje mezarje (stari broj parcele 29) na kojem se danas nalazi put, odnosno početak ulice Fra Didaka Buntića (stari naziv Matije Gubca, stariji Zahumska) k.č. Fra Didaka Buntića i Đikovina. Na ovom području su 1900. godine pronađena tri groba prilikom izgradnje kuće M. Bubića. Isto tako, i na lijevoj obali Neretve pronađeni su grobovi ne precizirajući njihov lokalitet. Tom prilikom datiranje grobova nije utvrđeno.23 Prilikom rekognosciranja terena na lokalitetu Grčkog groblja u Zahumu ubicirali smo evidentirane grobnice u k.o. Mostar II na zemljišnim parcelama k.č 5010, 4885, 4884, 4882, 4821, 4822, 4864 i oko parcele 480524 (Karta 1). Iz razgovora sa Vlaho Marijanom doznajemo da je prilikom kopanja temelja za restoran „Tri platana“ pronađena grobnica. Restoran je smješten na lokalitetu Kovačnice u k.o. Mostar II na zemljišnoj parceli k.č. 4885. Koordinate su 43°20’15.04”N, 17°47’56.81”E. Pronađeni srednjovjekovni grobovi u Carinskom mezarju ukazuju na kontinuitet ukopavanja. Ukop se vršio na istom mjestu, bez obzira na to što je došlo do političkih, vjerskih i dr. promjena. Sačuvao se kontinuitet ukopavanja na istim grobljima zbog shvatanja da su nekropole sa stećcima grobovi predaka i da ih je grijeh uništavati. Skarić uočava da se nije ugasila svijest o ukopavanju na istom groblju. Na taj način muslimani su čuvali grobove svojih predaka. Međutim, kao što vidimo postepeno se napuštala svijest o „čuvanju grobova svojih predaka“, pa je došlo do uništavanja ne samo stećaka i nišana, već i srednjovjekovnog groblja i mezarja u cijelosti. Praktično, sačuvani su samo fragmenti. Urbanizaciju užeg gradskom jezgra nije u dovoljnoj mjeri pratila zaštita Karta 1. Evidentirane grobnice na katastarskom planu na području Balinovca i Zahuma kulturne baštine, odnosno došlo je do skoro potpunog uništavanja kulturne baštine na širem lokalitetu Carine. Osim ovog primjera na Carini kontinuitet ukopavanja evidentiran je i na širem području Grada Mostara. Na nekropolama stećaka evidentirana su katolička (Rodoč, Jasenica, Kruševo) i pravoslavna (Hodbina, Žitomislić) groblja, što također potvrđuje kontinuitet ukopavanja i čuvanja grobova svojih predaka. Stećci, srednjovjekovni nadgrobni spomenici smješteni ispred Centra za kulturu u Mostaru su dio arheološke zbirke Muzeja Hercegovine. Prvobitno su spomenici zbog ugroženosti dislocirani u periodu od 1954. do 1966. godine s autentičnih lokaliteta na lokaciju ispred Muzeja Hercegovine28 koji se nalazio u objektima Islamske zajednice i Ćejvan- ćehajine džamije (Slika 2). Na lokaciji lapidarija stećke je evidentirao i Bešlagić.29 Potječu iz Tabhane kod Starog mosta (ovaj lokalitet nije autentičan), Bišća polja, Pologa, Bileće i Potoka. Spomenici su na sadašnju lokaciju lapidarija ispred Centra za kulturu premješteni 2017. godine, te je tom prilikom urađena njihova zaštita. Osim stećaka na ovoj lokaciji u lapidariju nalazi se jedan antički sarkofag s lokaliteta Vinjana kod Posušja i votivni kultni spomenik, ploča s natpisom iz Stipanića kod Tomislavgrada. Koordinate lapidarija Muzeja Hercegovine ispred Centra za kulturu su 43°20’20.14”N, 17°48’40.01”E. Slika 2. Stećci na staroj lokaciji lapidarija ispred Ćejvan-ćehajine džamije STEĆAK IZ BIŠĆA POLJA Kada autori u svojim radovima govore s kojeg lokaliteta potječe stećak iz Bišća polja, oni ne navode bližu odrednicu, naziv samog lokaliteta. Stećak u obliku sanduka s ukrasnim motivima štita s mačem prenesen je 1955. godine u lapidarij Muzeja Hercegovine iz Bišća polja kod Ortiješa, prilikom gradnje aerodromske piste. Zelenika u drugom radu navodi da stećak potječe iz Bišća polja u blizini Mukoše. Također, Wenzel navodi da je stećak iz Bišća polja s lokaliteta Mukoša, gdje jedan njegov ukras svrstava u neklasiicirane motive. Osim ovog motiva stećak je ukrašen i bordurom od povijenih kukica i štitom sa mačem (Crtež 2). Dužina stećka je 190 cm, širina 134 i visina 50 cm. Danas se njegovi motivi nalaze u prilično trošnom stanju, što je posljedica atmosferskog utjecaja.39 Stoga donosimo fotograiju iz 1989. godine, gdje se mogu vidjeti detalji ukrasnih motiva. (Slika 3). Crtež 2. Horizontalna strana s neklasiiciranim motivom Slika 3. Stećak s plastično izraženim motivima  U zaseoku Troskoti u naselju Polog nalazio se sljemenjak koji je 1963. godine prenesen u lapidarij Muzeja Hercegovine. Zelenika navodi da stećak „nije bio ugrožen u svom izvornom položaju“. Na nekropoli se nalazilo 53 stećka smještenih na imanju porodice Kandić. Prema kazivanju mještana, stećak je pomjeren iz svog prvobitnog položaja od ljudi koji su tražili blago. Svi motivi na stećku koji je prenesen u lapidarij su plastično izraženi, osim dijela natpisa na jednoj bočnoj strani koji je urezan. Natpis se nalazi na čeonim i bočnim stranama. Prva bočna strana u gornjem dijelu ukrašena je natpisom ispod kojeg se, po Bešlagiću, nalazi motiv stiliziranog ljiljana s četiri igure koje su povezane. Svaka igura je ukrašena na vrhovima rozetom (Crtež 3a). Prva čeona strana ukrašena je motivom konjanika koji u ruci drži koplje. Klesar (kovač) je ovom izvedbom želio predstaviti Ljupka Vlasnića jer se natpis prezimena Vlasnić nalazi iznad igure konjanika (Crtež 3b). Na drugoj bočnoj strani ispod natpisa se nalaze slične tri igure kao na prethodnoj bočnoj strani. Dio stećka je oštećen. Oštećenja zahvataju manji dio natpisa i sljedeću čeonu stranu. Oštećenja su nastala na izvornom lokalitetu, što nas upućuje na to da su nastala prilikom pomjeranja (Crtež 3c). Druga čeona strana ukrašena je krugom u kojem je stilizovan krst s dva kruga u sredini. Vego je ovdje izostavio (op.a) da se u četiri polja unutar većeg kruga nalaze tri manja kruga i jedna rozeta s rupicama. Vertikalna krsnica se na krajevima produžuje - gornji dio s rozetom i rupom u sredini, a donji s tri štapića na krajevima. Iznad kruga, a ispod natpisa nalaze se dva polumjeseca s krakovima okrenutim prema gore (Crtež 3d). Stećak je širok 80 cm, dug 158 cm i visok 90 cm. Dimenzije u gornjem dijelu stećka (sljeme) su 46-50 cm i visina 18 cm, dok je debljina tordiranog užeta 10 cm. Zelenika preuzima podatke i navodi ih u svojim radovima, a kada govori o brojnom stanju na nekropoli, navodi 25 stećaka. Wenzel je predstavila stećak i njegove motive u dva crteža.46 Prilikom rekognosciranja terena na nekropoli Drenovi tačan broj nismo mogli utvrditi jer je nekropola zarasla u gusto rastinje. Neki stećci su prevrnuti. Nekropola se nalazi u k.o. Polog na parceli Drenovi k.č. 4811. Koordinate nekropole su 43°19’54.58”N, 17°44’9.29”E. Natpis na sljemenjaku Ljupka Vlasnića počinje latinskim krstom čija su tri gornja kraka jednaka, a donji uspravni duži. Svi krakovi se šire prema svojim krajevima. Natpis u transkripciji glasi: Se leži Ljupko Vl[a]snić na plemenitom svo[m]. Pisa mu sinь dijak Dobrovoj. Crtež 3a. Prva bočna strana Crtež 3b. Prva čeona strana Crtež 3c. Druga bočna strana Crtež 3d. Druga čeona strana STEĆAK S LOKALITETA MISTIHALJ IZ MIRUŠE (BILEĆA) Šire područje, pa i sam lokalitet Mistihalj potopljen je 1954. godine izgradnjom hidroakumulacije Bilećkog jezera na rijeci Trebišnjici. Potopljeno područje je veoma bogato brojnom kulturno-historijskom baštinom, te je prije puštanja hidroelektrane u rad angažovan određen broj stručnih osoba na istraživanju i izmještanju kulturno-historijskih spomenika.50 Prema podacima koje navodi Bešlagić, stećak potječe s lokaliteta Mistihalj u naselju Panik kod Bileće. Stećak u obliku visokog sanduka s postoljem je bio prevrnut. Ukrašen je s 5 plastičnih kružnih vijenaca u kojima su rozete,51 a ispod toga su arkada sa 7 stubova i 6 lukova, dubokih interkolumnija.52 Ovaj stećak koji je označen pod brojem 25 predložen je s ostalim za izmještanje.53 Dimenzije stećka su: širina bočne strane u gornjem 152 cm, a u donjem dijelu 118 cm. Čeona strana je 46 cm. Visina stećka bez postolja je 174 cm. Postolje je širine 159, dužine 213 i visine 33 cm. Za razliku od stubova i arkada, rozete i linije su urezane. Na isti način ukrašena je i druga šira strana stećka. Na crtežu uže (čeone) strane nalazi se motiv kruga i rozete, dok je druga čeona strana izražena motivom dva kruga. Na ovim stranama ispod izraženih motiva nalazi se linija, što predstavlja friz. Gornji rub sa svih strana ukrašen je urezanim paralelnim kosim linijama. Na stećku su danas primjetna i manja oštećenja koja su nastala uslijed ratnih dejstava 1992-1995. godine. Tačan lokalitet s kojeg potječe stećak se može utvrditi prema ovdje iznesenim podacima. Osim toga, upoređujući originalnu sliku prevrnutog stećka (Slika 4) sa stećkom u lapidariju zaključili smo da su neki detalji identični. Osim motiva, identična su mala oštećenja na gornjem i donjem rubu stećka i kose pukotine koje su vjerovatno nastale uslijed atmosferskog utjecaja. Wenzel je predstavila crtež stećka i njegove motive, samo s jedne strane. Ovdje donosimo crtež bočne (šire) i čeone (uže) strane stećka (Crtež 4). Druge dvije strane stećka su identične stranama na crtežu, te smo ih izostavili. Autori navode različite lokalitete. S obzirom na to da se radi o potopljenom području na lokalitetu Bilećkog jezera, ipak su naša zapažanja dovela do zaključka da su Miruše obuhvatale šire područje od nekoliko naselja. Postojao je i drugi toponim Miruše na području Crne Gore. Oba istoimena toponima su potopljena i nalaze se na lijevoj strani rijeke Trebišnjice. Mistihalj se nalazi na desnoj obali rijeke Trebišnjice kojeg je odvajao most na rijeci Trebišnjici od Miruše. Približne koordinate lokaliteta Mistihalj su 42°49’28.56”N, 18°25’55.20”E. Naselje Panik se takođe nalazilo na desnoj obali Trebišnjice, oko 2,5 km vazdušne linije u pravcu juga od Mistihalja. Koordinate naselja Panik su 42°48’17.64”N, 18°27’4.32”E. Nije nam poznat razlog zašto se lokalitet Mistihalj u literaturi navodi uz naselje Panik, kada se geografski Mistihalj nalazi uz naselja u Miruši, dok je Panik puno udaljeniji. Zbog veoma izražene geografske udaljenosti naselja Panik, smjestili smo Mistihalj uz naselja u Miruši, a odbacili naselje Panik. Na potopljenom području Bilećkog jezera ostaci civilizacija su djelimično istraženi i neki spomenici izmješteni, ali su u velikoj mjeri ostali nepoznanica. Zarobljeni u vodi ne mogu da svjedoče o životu, kulturi i historijskim događajima ovog kraja.  Slika 4. Prevrnuti stećak na lokalitetu Mistihalj, sada u lapidariju Muzeja Hercegovine Crtež 4. Bočna i čeona strana visokog sanduka Nekropola sa stećcima je smještena na lokalitetu Ograda u naselju Bošnjaci. Na nekropoli se nalazio ukrašen manji stećak u obliku sanduka s odvojenim postoljem koji je premješten u lapidarij Muzeja Hercegovine. Premještanje je obavljeno u oktobru 1965., dok je istraživanje groba ispod stećka obavljeno 9. novembra 1966. godine.58 Stećak ima ukrasne motive na svim stranama. Jedna bočna strana prikazuje scenu lova: konjanik u jednoj podignutoj ruci u zamahu drži neki predmet, a u drugoj ispruženo koplje u lovu na jelena za kojim se nalazi pas u trčećem položaju (Crtež 5a). Druga bočna strana prikazuje dva suprotstavljena konjanika s ispruženim kopljima, a između njih ženska osoba s podignutim rukama. Wenzel je predstavila motive ove bočne i gornje horizontalne strane. Ženska igura je u potpunosti oštećena uslijed ratnih dejstava 1992-1995. godine. Uradili smo rekonstrukciju crteža na osnovu starih fotograija (Crtež 5b). Na jednoj čeonoj strani izražene su dvije osobe koje se drže za ruku (Crtež 5c), dok je druga čeona strana ukrašena biljnim motivom (Crtež 5d). Na gornjoj horizontalnoj strani izražena je ljudska igura u stojećem položaju s mačem i štitom (Crtež 5e). Vertikalne i gornje horizontalne ivice stećka imaju ukras u obliku tordiranog užeta, osim ivice koja povezuje bočnu lijevu i čeonu desnu stranu stećka (Crtež 5a i Crtež 5d), koje su ukrašene udubljenom i međusobno povezanom cik- cak linijom. Od cik-cak linija dobivene su plastično izražene trouglaste površine. Orijentacija stećka na autentičnom lokalitetu je istok-zapad. Dimenzije stećka su: dužina 98 cm, širina 58 cm i visina 64 cm. Dužina postolja iznosi 180 cm, a širina 85 cm. Prema tvrdnjama Pave Anđelića ovaj stećak je zbog ugroženosti i oštećenja premješten u lapidarij muzeja. Međutim, Zelenika navodi da „stećak u svom prvobitnom položaju nije bio ugrožen“. Podatke o nekropoli na lokalitetu Ograda donosi i Bešlagić, dok Zelenika navodi podatke o premještanju stećka s ovog lokaliteta. Zapaža se da Anđelić nigdje ne opisuje detalje ugroženosti i oštećenja stećka. Lokalitet u narodu nosi naziv Dabića ograda. Prema podacima iz katastra smješten je u k.o. Humilišani I na parceli Kratine k.č. 3011/1 i graniči sa k.o. Potoci. Koordinate lokaliteta Ograda su 43°25’14.10”N, 17°53’34.84”E. Na nekropoli je uočljivo deset stećaka i to uglavnom sanduka, od kojih je jedan oboren u potok koji je aktivan u vrijeme bujica. Pored nekropole prolazi i lokalni put. Po kazivanju mještana naziv Ograda potiče tako što su mještani svojevremeno na tom mjestu zatvarali stoku u ogradu. Prilikom rekognosciranja terena bilo je veoma teško utvrditi lokalitet nekropole s obzirom da Zelenika u svom opisu premješteni stećak u lapidarij, svrstava u nekropolu na lokalitetu Humilišani, koja je sasvim drugi lokalitet. Crtež 5a. Bočna strana Crtež 5b. Druga bočna strana Crtež 5c. Čeona strana Crtež 5d. Druga čeona strana Crtež 5e. Horizontalna strana. Dva veća oštećena ulomka u obliku kamenih korita prenesena su u lapidarij Muzeja Hercegovine 1954. godine, a nalazili su se kod Tabhane, radionice za štavljenje i obradu kože, smještenoj na desnoj obali rijeke Neretve u blizini Starog mosta. Ovi ulomci stećaka korišteni su u praktične svrhe (Crtež 6a). O prvobitnoj lokaciji ulomaka se ne zna ništa. Na njima se prepoznaju tragovi plastično izraženih motiva od čega se na jednom ulomku na dvije strane naziru dva motiva. Jedan motiv je u obliku ljudske igure raširenih ruku (Crtež 6b), dok se na drugoj strani ulomka nalazi motiv neke životinje (Crtež 6c). Gornji rub bio je ukrašen tordiranim užetom. Koordinate mjesta nekadašnje Tabhane su 43°20’15.52”N, 17°48’51.23”E. Crtež 6a. Ulomak stećka u obliku korita Crtež 6b. Motiv ljudske igure Crtež 6c. Motiv životinje Ugroženost i devastiranje stećaka su veliki, a s druge strane se ne čini dovoljno na njihovom očuvanju i zaštiti. Na području užeg jezgra Grada Mostara sačuvan je samo jedan stećak, što znači da se nije pravovremeno reagovalo i da su aktivnosti zaostale kao što nam to pokazuje primjer s lokaliteta Carina. Na stećcima u lapidariju nije izvršena restauracija i vraćanje u prvobitan izgled površina koje su izički oštećene. U svrhu zaštite, osim postupka obnove i sanacije pukotina neophodna je primjena hidroforne zaštite na kamenim površinama. Na taj način bi se spriječila ili usporila razgradnja kamenih površina prouzrokovana atmosferskim oborinama, biološkim i drugim utjecajima. Oborinske vode se smatraju glavnim uzročnikom oštećenja, a posebno ukrasnih motiva koji su svakodnevo izloženi prirodnim utjecajima. Postepeno propadanje stećaka, posebno motiva najbolje se može vidjeti na stećku iz Bišća polja, gdje su danas motivi teško uočljivi. Upoređujući trenutno stanje motiva s fotograijama načinjenim iz ranijeg perioda može se zaključiti da su motivi tokom vremena vrlo istrošeni. Također, jedan od načina za izbjegavanje direktnog atmosferskog utjecaja na stećcima u lapidariju i sprečavanje istrošenosti jeste i izička zaštita. Skupina srednjovjekovnih i antičkih spomenika u lapidariju predstavlja pozitivan primjer očuvanja i zaštite kulturne baštine. Međutim, i u ovom pozitivnom primjeru ima manjkavosti ako uzmemo u obzir da su s dvije nekropole preneseni stećci samo zbog svoje reprezentativnosti. Stećci preneseni u lapidarij s područja Potoka i Pologa nisu bili ugroženi na autentičnim lokalitetima. Nekropole s kojih su preneseni stećci ostavljene su bez ikakve zaštite, te se danas nalaze na većem stepenu ugroženosti nego u ranijem periodu. Ovakav pristup je pogrešan. Također, analiza podataka o brojnom stanju iz literature koliko je stećaka ostalo zarobljeno u vodi akumulacijom jezera i rekognosciranjem terena, te u kakvom su stanju nekropole na lokalitetima Ograda u naselju Bošnjaci i Drenovi u zaseoku Troskoti s kojih su vršena premještanja, dodatno pojačava manjkavost. Izgradnjom hidroelektrane na Trebišnjici preneseno je 87 stećaka s potopljenog područja67 od ukupno 467 stećaka s 9 nekropola, dok je samo 5 stećaka izmješteno s područja hidroakumulacije Jablaničkog jezera 1952. i 1953. godine, a izgradnjom Hidroelektrane Salakovac preneseno je svih 115 stećaka i istraženi su svi grobovi.69 Primjer iz Salakovca je pozitivan primjer sistemskog istraživanja, gdje su istraženi svi grobovi i pruženi antropološki podaci.70 Akumulacijom Jablaničkog jezera potopljeno je oko 360 stećaka.71 Nedovoljna briga, kao i sekundarna upotreba od strane pojedinaca, doprinijele su devastiranju, propadanju i nestajanju. Pri izmještanju stećaka, zaboravljena je činjenica da je narušena primarna namjena nadgrobnih spomenika. Dislociranje i pomjeranje stećaka bi se trebalo odvijati u krajnjoj nuždi samo u cilju spašavanja spomenika radi očuvanja i zaštite, dok bi sve drugo značilo ukidanje primarne namjene nadgrobnih spomenika i narušavanje historijskog konteksta. Ukoliko neka institucija kulture smatra da ima potrebu za prezentacijom spomenika, preporuka je da se uradi replika, a izvorni primjer neophodno je ostaviti na autentičnom lokalitetu i zaštititi. U kakvom su stanju stećci danas govori nam i izjava čelnih ljudi iz Komisije za očuvanje nacionalnih spomenika Bosne i Hercegovine, koja glasi: „Stećci su u veoma lošem stanju i svake godine gubimo na desetine stećaka, a svake decenije na stotine“. Jedan od načina da se stećci zaštite od devastiranja jeste da se sve nekropole - uključujući i neevidentirane - privremeno stave na listu nacionalnih spomenika. Proglašavanje svih nekropola sa stećcima nacionalnim spomenicima može se sprovesti na osnovu propisanih uslova za nominaciju dobra za nacionalni spomenik BiH, gdje se između ostalog navodi „da su od velikog značaja za grupu ljudi sa zajedničkom kulturnom, historijskom, vjerskom ili etničkom baštinom“. U prilog tome idu i kriteriji za vrednovanje dobra, gdje izdvajamo neke: a) suštinska svojstva dobra: autentičnost (stanje autentičnosti); jedinstvenost, rijetkost i reprezentativnost; integritet (stepen integriteta); kontekst (historijski i izički); izičko stanje, naročito kompaktnost (izička cjelovitost); b) kriteriji za vrednovanje funkcije i značaja dobra: historijska vrijednost; umjetnička i estetska; dokumentarna i naučna vrijednost (materijalno svjedočanstvo o svim, a naročito manje poznatim historijskim periodima); društvena vrijednost (duhovna, simbolička, sakralna, vezanost za rituale i obrede, vrijednost za zajednicu); c) kriteriji za vrednovanje općih značajki dobra (starosti, očuvanosti i ugroženosti). Zatim, pravo vlasništva nad nekropolama sa stećcima koje se nalaze na privatnim zemljišnim parcelama otkupom ili na drugi način prenijeti u korist države. Kod očuvanja i zaštite podjednako je važan pristup svim nekropolama sa stećcima, bez naglašene reprezentativnosti. Svaka nekropola je podjednako važna s aspekta kulturne i arheološke baštine, te u istraživačkom procesu nekropole predstavljaju potencijalni arheološki lokalitet. Nije dovoljno proglasiti nekropolu nacionalnim spomenikom Bosne i Hercegovine, a da se obaveze ne izvršavaju i sve to ne prati finansijska podrška. Vlast Grada Mostara uz podršku šire društvene zajednice mora preuzeti glavnu ulogu o brizi spomenika, ne čekajući da organi različitih nivoa vlasti nešto poduzmu na njihovoj zaštiti. Dužnost vlasti i građana je ne samo da koriste, već i da zaštite kulturno-historijsku baštinu. Stećci kao autentična kulturna baština su nosilac identiteta, što istovremeno dokazuje i historijsko postojanje ljudskih zajednica na ovim prostorima. Evidentirani srednjovjekovni grobovi u mezarju na lokalitetu Carine ukazuju na kontinuitet sahranjivanja. Također, antički grobovi, ranosrednjovjekovni predmeti u grobnicama na području Balinovca u blizini mezarja, kao i nekoliko evidentiranih, neistraženih i uništenih srednjovjekovnih grobnica na lokalitetu Grčkog groblja u zapadnom dijelu Zahuma, ukazuju na kontinuitet sahranjivanja od antičkog perioda do danas. Stoga, baština iz prošlosti je jedinstvena, nezamjenjiva i predstavlja odgovornost za njeno očuvanje današnjim generacijama. Zaštita stećaka je višestruko značajna. Ona je od javnog interesa i treba da bude snažnije potpomognuta od strane državnih organa kroz kontinuirano održavanje sačuvanih spomenika i novih istraživanja. Načinjene greške iz proteklog perioda se ne mogu popraviti, međutim negativan odnos i stanje prema nekropolama sa stećcima može se zaustaviti i promijeniti. Dislociranje i pomjeranje stećaka bi se trebalo odvijati u krajnjoj nuždi, kako se ne bi narušila primarna namjena nadgrobnih spomenika. Činjenice sa terena nas upućuju da stećci u Gradu Mostaru svakim danom nestaju, te je upitno da li možemo od nestajanja sačuvati ono malo stećaka što su nam ostavile prošle generacije. Stećke na lokalitetu Carine nismo uspjeli sačuvati, a na lokalitetu Malog parka ostao je samo jedan stećak koji nema adekvatnu zaštitu. Također, izmješteni stećci u lapidariju Muzeja Hercegovine nemaju adekvatnu zaštitu. Ukrasni motivi su izloženi degradaciji uslijed atmosferskih utjecaja i svakim danom postepeno nestaju. Ne smije se dozvoliti da se kulturna baština devastira i nestaje. Lokalna zajednica Grada Mostara mora prepoznati i preuzeti glavni teret očuvanja i zaštite stećaka. Osim toga važno je djelovati preventivno s ciljem edukacije građana, posebno mladih. Stoga je neophodno imati poseban ogranak koji će se baviti isključivo ovim i sličnim problemom. Uz veći angažman, primjenu i nadopunu zakonskih propisa od velikog značaja su aktivnosti u pogledu novih istraživanja, redovnog održavanja postojećih spomenika, razvijanja pozitivne svijesti očuvanja kulturne i arheološke baštine, kao i stalna finansijska sredstva. Kulturna baština je od neprocjenjive vrijednosti, te smo dužni štititi svoju baštinu i osjećati kao vlastitu, ujedno i kao svjetsku, jer je ona dio nas, naše prošlosti i naše budućnosti.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: KAMEN I VODA KAO POETSKE ODREDNICE U ODABRANIM SONETIMA SKENDERA KULENOVIĆA
PODNASLOV: N/A
STRANA: 431-448
AUTOR(I): Andrijana Nikolić

Skender Kulenović se oduševljavao rijekama zbog toga što tokom odrastanja nije imao priliku da posjećuje riječne obale. Naročito je bio očaran Unom. Tako je nastao njegov značajni esej „Iz smaragda Une“. Dosta vremena je provodio na pecanju. U Mostaru je pecao na Neretvi i Bregavi, a najviše je uživao u pecanju i spod Počitelja. Zato će ovim radom biti obuhvaćeni oni soneti koji svojim stihovima i motivima referišu na toponime vezane za Mostar i čine prepoznatljivim ljepotu ovoga grada. Kulenović je autor četrdeset soneta koji su neodvojiv dio njegovog duhovnog bića kao apologeta njegove imanentne poetike. Iako su prvi put objavljeni kao dvije odvojene knjige Soneti I i Soneti II oni su neraskidiva cjelina s obzirom na tematske i motivske okosnice. Prve sonete, ukupno pet, pod zajedničkim naslovom „Ocvale primule“ objavio je 1927. godine u almanahu Hrvatska vila, a napisao ih je sa svega sedamnaest godina dok je u Travniku učio u Isusovačkoj gimnaziji. Već tada dalo se primijetiti da će njegov jezički izražaj prevazići vrijeme i nadživjeti svoga tvorca, jer umjetnost garantuje besmrtnost. Kulenović nije od onih koji se igraju riječima da bi stvarali, on je jezikoslovac kojem riječ služi da bi prednost dao značenju označenog. Za svoje riječi je govorio da posjeduju osnovni ton pjesme, njenu kompoziciju, pa čak nekoliko prvih stihova i zvukove stihova koji treba da dođu. Taj osnovni ton, kompozicija, zvukovi stihova koje tek treba ispuniti konkretnom jezičkom materijom — pripadaju obliku pjesme, obliku koji kao da u početku sam sobom znači i u izvjesnom smislu ima samoniklu, neverbalnu egzistenciju. „Jezički izraz pjesme i njen unutarnji sadržaj, ne samo da su kvalitativno zavisni, određujući jedan drugoga, već su i generički istovjetni“ jer pripadaju pjesničkom stvaranju. Svakoj mojoj pjesmi prethodio je neki neizdrživ napon u meni. Napon nečega što je, gledano s jedne strane, neka neispiljena misao, s druge emocija. (U meni se to dvoje nikako ne razdvajaju. Misao mi postaje emocija i emocija misao. To je kao kad se susretnu barut i iskra i rascvjetaju u plamen, i pri tom je teško saznati šta je bilo barut šta iskra). Kao što je poezija hercegovačkoga pisca Maka Dizdara, dobila ocjenu trajno vrijedne, kako po svojstvenosti opšteg i univerzalnog, te estetskog i poetskog, a opet speciično duhovnog što karakteriše iskustvo, kulturu, mentalitet, istoriju, duh jednoga naroda, tako bismo ocijenili i sonete Skendera Kulenovića. Za pjesnike: Kulenovića, Dizdara, Stevana Raičkovića kojima je kamen poetska odrednica opstojana je moć sažimanja prošlog i sadašnjeg, a kamen poput medijatora dijeli dva svijeta: podzemaljski i nadzemaljski. Svijet njegove poezije urušava vremenske vakume i objedinjuje duhovnost i oba navedena svijeta. Za njega je stećak, kao za Mehmedaliju Maka Dizdara spona sa svijetom čiji okamanjeni simboli i danas prenose poruke. Sonet „Stećak“ u kojem je kamen simbol trajanja, kontrast ljudskoj prolaznosti, ali i simbolika smrti predstavlja primjer „sonetne cjeline“ jer se u prva dva katrena razvija tema „opstojavanja stećka uprkos svemu“ uprkos zubu vremena, dok se u „tercetima uvodi lirsko ja “koje se oglašava kao„umiruće biće koje čeka poziv“ na vječni počinak. Stećci sadrže više tipova nadgrobnog ukrašavanja, u prvom redu to su svjetovni elementi i veliki broj oblika i ukrasa čiji je simbolički smisao od izuzetne važnosti, pa je pjesnik zapisao: /Stećak mramorni ćuti govorom scena po boku./ Jači od kandža kiše, povampirenja i krađe. Njegov mjesec i sunce, što znače posmrtne lađe, Davno su prevezli dušu, vjekuju sad u doku. Udaljili su se od njega i gradovi i sela. Vidik mu stvore listopad i koze što tu brste. Vjetar podsjeti lijeske, i one se šaptom krste. Zmija mu krene uz reljef, svoj reljef svije sred čela. Zašto sam došao ovdje kad sve već ovdje piše? Posljednju bijedu zelen s jesenjom travom dišem. Čuj, zvoni zrelo stablo: to lijes mi teše žuna. Stihove što još bruje — dlijetom po stećku svom stišaj i, uspokojen, pusti neka ih pokrije lišaj, lezi pod stećak stiha bez prevoznika-čuna. Pjesnik je bio skloniji dualističkom tumačenju nepomirljivosti antinomskih načela: dobra i zla, svjetla i tame, duha i tijela, pa su antiteze konstanta na čijem diskursu počiva poetski tekst. U mogućim monološkim formama koje su primjetne u sonetima, posebice u sonetu „Stećak“ primjetan je duhovni nagon njegove melanholične duše koja se izražava kroz metaizički iskaz u kojem iznad života caruje stih na stećku.3 Sonet počinje paradoksom koji prelazi u oksimoron: stećak ćuti govorom ili govori ćutnjom. S obzirom na to da je stećak vezan za tajnu smrti, sasvim je izvjesna metaizička šutnja koja je pjesnikov magnet privlačenja ka poniranju u onirističke svjetove, no u samom izrazu da stećak ćuti govorom scena po boku jasna je pjesnikova namjera, da pjesničkim jezikom uspostavi misaoni korelativ živih sa porukom mrtvih preko ugraviranih simbola na stećku. Vera Crvenčanin, pjesnikova supruga, u biografskoj knjizi Skenderova trajanja napominje da se njegovi soneti ne mogu sasvim razumjeti ako se ne uzme u obzir da ih je pisao pjesnik u poznim godinama kada se sam pisac usljed bolesti suočavao sa gašenjem svoga bića, pa je sasvim izvjesno prisustvo misli o smrti. Stoga mu je izraz stećka stiha bio bliži zbog opraštanja sa svijetom iznad stećka. Međutim, Etjen Surio u svojoj studiji Odnos među umetnostima smatra da „ako tražimo prosti izražajni odnos između jezičkog izraza i pjesnikovog raspoloženja – znači uništiti i slepo ignorisati sam čin umetnosti, koji se sastoji baš u tome da pomoću tako sazdane celine stvara tvoračke i dinamičke odnose i ostvaruje vrstu oplođavanja iz kojega izbija nova stvarnost“. Tu novu stvarnost pjesnik je uspostavljao i kroz retorsko pitanje koje se graniči između eroteze (pitanje kojim se izaziva naročit odgovor) i simbuleuze (traženje određenog savjeta kroz pitanje), predstavljajući ambivalentnost lirskoga subjekta u nepomirljivom odnosu prolaznosti života od početka samoga soneta, naglašavajući simbole mjeseca i sunca koji su sada posmrtne lađe, dok metaforom kandže kiše pjesnik sabija svu predmetnost u agregatno stanje vode koja će ispariti, ali ostaviće svoga traga. Sva ljepota, mašta i snovi, vezani za mjesec i divljenje suncu sajedinjeni su u stećku koji odolijeva vremenu, jer smrt niko ne može da ukrade i ponese, sem kamena koji ju je svojom težinom trajno vezao za sebe, kao što reljef stećka odolijeva zubu vremena i svjedoči o postojanju života nekada, ali i stiha koji je nastao posredstvom kontakta čovjeka i stećka. Ovaj sonet je sublimacija pjesnikovih misaonih aspiracija i njegove duboke promišljenosti da kroz kamen oživi misao o konstantnim ravnotežama koje počivaju na oponentnim binarima: prolaznost i vječnost. Tako je „prostorni model svijeta postao organizacijskim elementom oko kojeg se formiraju i njegove neprostorne karakteristike“. Simbolici reljefa koji se nazire na stećku pjesnik je podredio čitav drugi katren u kojem su listopadne lijeske personiicirane od vjetra i nevidljive sile kojom se krste uz mitološku obilježenost stećka živom zmijom, jedinom koja opstaje i ispod kamena i na kamenu. Sonetom “Putnik” koji je posvećen Zuki Džumhuru pjesnik bira iskonsku neracionalnost kao svoju ontološku poziciju: S glavom što kuću hoće da sagradi s krova // kamena nije imao, a gradio je kule / aludirajući na njegov umjetnički bogat život i na djelo koje je stvorio. Mitska se predstava prepoznaje i u stvaralačkom činu čovjeka koji, „prihvatajući opreke i pokret svijeta, kreće ka skladu, ka svojoj nadzemnoj sudbini, te rehabilituje za njega odavno rezervisano mjesto povlašćenosti “. I ovom prilikom pjesnik upućuje na trajnost umjetnosti koja će nadživjeti svoga stvoritelja. Simboliku postojanja samoga umjetnika – putnika najljepše je oslikao metaforom u kojojom se poslužio parentezom: / Bio je jedan putnik s okom – soko i sova/. Pretvarajući svoja osjećanja u oblike, u čistu estetičku formu koja u ovom sonetu nije uslovljena kauzalnim, već umjetničkim razlozima, iznijeće ovaploćenje pjesnikove unutrašnjosti. U ovakvom tumačenju naglašava se umjetnikovo osjećanje, a sa druge strane jezički izraz, jer samo će sova svojom mudrošću vidjeti dalje od drugih, pa i u mraku, a soko natkriliti i kamen i vodu, preletjeti za mnoge nedosanjan let. Apostroiranjem neživom tefteru lirski subjekat ostavlja „trag“, ali njegova misao o vječnom životu je sveprisutna i ne dozvoljava da veliki ljudi čija djela čine kulturnu baštinu jedne zemlje umru, već stihovima mijenja savremeni odnos prema tekstu kulture koja je prethodila, podstičući reinterpretaciju kulturoloških pojava. Sonet „Iza bezzidnog zida“ u samom naslovu donosi jak pečat imaginativne pjesničke moći koja je riječima sadržajna i jezikom iznesena do vrhunca kontrolisanom namjerom pjesnika o svom iskazu. U dugim stihovima koje Deretić kod Kulenovića naziva mastodonskim, osjeća se istovremeno i težina i tromost kao da dolaze ispod zemlje i prolaze kroz biće pjesnika koje je uz kamen, medijator vremenskog proticanja. Ranko Popović je mišljenja da je ovo najuspjeliji Kulenovićev sonet iz pjesničke zbirke Soneti II jer u njemu pjesnik sublimiše misao i emociju, čuvajući značenjsku posebnost i oponentnu ravnotežu katrena i terceta, što u krajnjem rezultatu donosi poetsko saglasje i pjesmu kao istinsku saglasnicu. Popović objašnjava da „katrenima pripada ono što je materijalno, pojavno i objektivno. Hoću da budem slijep, da vidim to iza vida, I gluh, da osluhnem taj mukli podzvuk mira, Bez prstiju, da opipam neopip što me dira. I kad se tako nađem iza tog bezzidnog zida, Gdje ni samoga sebe više ne osjećam breme, Sve je i samo struji vrijeme – vrijeme – vrijeme… U prvom tercetu upečatljiv je oksimoronski odnos (slijepac vidi, gluhi sluša, besprsti opipava) kojima književnik ostvaruje poetičnost, posebno neologizmom neopip. „Zametak“ njegovoga iskaza je sama poezija koja počiva na diskursu traženja u neizrecivom i transcedentnog u poeziji kroz riječ. Stoga su riječi Kulenovićevog pjesničkog jezika tvorevina kojom pjesnik „razgovara“ s poezijom istražujući dubine njene smislenosti i širine (ne)uhvatljivih obrisa koji se u drugom tercetu uočavaju kroz spiritualnost i bestjelesnost u ravni sa protokom vremena. Ponavljanjem izraza vrijeme pjesnik je biće izjednačio s poezijom, jer i biće i poezija su sačinjeni od emocija i misli koje su podređene vremenu. Ovim tercetom maestralno je sublimirao dijalektički materijalizam kroz uzvišenost pjesničkog uma i „izlazak pjesnika iz zaštićenosti zatvorenog u haotičnost otvorenog prostora“. Tarih (I) i Tarih (II), prvi posvećen Karađozbegovoj džamiji u Mostaru, drugi pisan za Stari most u Mostaru, građeni su po istoj zamisli da organizacijom riječi predstave skladnost umjetničke tvorevine, arhitektonski sklad kao najdragocjeniji neimarski poduhvat čovjeka neimara i ktitora koji ostaviše zadužbinu narodu i vremenu, ali istovremeno i poruku „da priroda nije prostor stvaranja, već, antimitski prostor razaranja“. U obje katrene pjesnik pjeva o snazi koju je građevina upila kroz vjekove od svih onih što su je gradili i posjećivali, do završnog terceta koji u oba soneta donosi pohvalu pjesmi i pjesniku neimaru (jer da nije pjesnika ne bi bilo pjesme o predmetnom objektu). Jedan zasigurno odlazi (pjesnik), a jedan ostaje (umjetnost, bilo da je pjesma ili građevina). Na ovaj način „povijesni i nacionalno jezični modeli prostora postaju organizacijskom osnovom za izgradnju slike svijeta – cjelovitog ideološkog modela, karakterističnog za dani tip kulture. U pozadini tih tvorevina dobivaju značenje i pojedinačni prostorni modeli što ih stvara ovaj ili onaj tekst ili grupa tekstova”. Posebno su impresivne pjesničke slike, prepune audiovizuelnih elemenata kojima obiluju soneti kroz metaforičke izraze: U krošnje košćela bura pusti bika I stabla im škripe — ti mirna i bijela (Tarih); Mjesec novorođen kad krene da pređe s ove međe nebu do one mu međe, tvojim bijelim skokom htio bi da skoči (Tarih II). Osjećajući kamen kao vječnost čija se ljepota ogleda u trajanju, Kulenović nije slučajno odabrao dvije impozantne građevine Mostara: Stari most i Karađozbegovu džamiju. Svjestan da je književnost podložna interpretativnim modelima, on će ponuditi kamen kao predmet koji najduže svjedoči o postojanju civilizacije, jer se svaka civilizacija oslanjala na moć kamena kao oružja, oruđa i graditeljskog elementa koji je egzistencijalna potreba čovjeka. Kamen svjedoči bojom, patinom, oblikom, veličinom, ornamentom, čvrstoćom, svjedoči svojim funkcijama, posebno ako se odnosi na graditeljstvo, stoga je kamen u pragmatičkoj i ilozofskoj funkciji najpodesniji element svjedočanstva. Moć pjesničkog oblikovanja oblikuje i kamen, bilo da je oblutak na riječnom dnu ili stijena koju treba klesarskim umijećem dotjerati do željene namjene.Stoga je u ova dva soneta pjesnik ugradio kamen kroz ispovijednu intimističku notu nagovještavajući svijetu koji ostaje iza njega da čuvaju život kamena ugrađen u umjetničko djelo./ Ja, tvoj neimar, kad skidahu ti skele / zažmirih i pobjegoh od zamisli smjele / kad čuh glas, orosiše mrtve mi se oči. / Tarih II (za Stari most u Mostaru). Prepoznatljivom semantičkom zgusnutošću stihova, njegovi soneti nazvani su „malom čudesnom menzurom“ u kojoj važi „zakon organizacije četnaest stihova koji nameće cijelom iskazu jednu arhitekturu koja ne podnosi suvišnost, a urušava se bez neophodnog“, stoga je „njegova meta ironijski projektovana u tvoračko ljudsko svojstvo, a ono je, nasuprot ratnom aktivizmu, pasivno pred opštom propadljivošću“. VODA KAO VRELO ŽIVOTA Sonet „Ponornica“ nejednake rime, u drugom tercetu potvrđuje Kulenovićevo majstorstvo soneta raznovrsnog metra i stope, ali i tematskog poriva da pjesništvo podredi jednom od četiri praelementa – vodi. Iako su u njegovim sonetima zastupljeni i ostali praelementi (zemlja, vazduh i vatra), voda u Kulenovićevom pjesništvu ima ulogu one koja ponire poput života u zagrobni svijet i nanovo se rađa u drugačijem obliku, kao život u novom tijelu / i tražeć se banem u svijet, pa zjapim iz suha ždrijela/. Voda predstavlja mjesto nastanka svih egzistencijalnih potencijala, ona je oznaka za početak i kraj svega u svemiru i predstavlja prvi oblik materije. Simbol4 je velike majke i povezana je sa rađanjem, ženskim principom, univerzalnom utrobom. Izjednačava se sa neprekidnim tokom manifesnog svega, s nesvjesnošću i zaboravnošću. Sasvim je jasno da je jezik Skendera Kulenovića podređen njegovom pjesničkom stvaralaštvu u kojem se svaki leksem pažljivo uklapa u sonetnu slagalicu. Otuda nejednakosti u ritmičkom i melodičkom, nerazumljivosti u prenesom, ali i neprenesenom značenju riječi i / ili sintagmi ili cijelih sintaksičkih cjelina koje su najčešće izražene kroz dva stiha. Uočavamo da su negdje označeni akcenti u upotrebi da shvatimo značenje riječi, kako bismo odgonetnuli značenje stiha ili strofe, ali česta pojava neakcentovanih riječi (posebno kada upotrebljava priloge i pridjeve jedne uz druge) i glasovnih sastava — svode stih na iščitavanje radi razumijevanja, nipošto radi uživanja u intonativnom i ritmičkom skladu. Zvukovnost je često arhitektonska konstrukcija njegovih soneta u kojima je voda dominanta. U sonetu „Čuda“ pjesnik se u četvrtom stihu prve katrene koristi parentezom kako bi uskladio metaforičnost izraza iza mišljene misaone cjeline, da bi u konačnici stiha suprotstavio redukovani kontrast kojim svoje pjesničko umijeće podređuje estetskom vrednovanju napisanog: 4 Simbol je slika koja je u stanju da najbliže označi nejasno naslućenu prirodu Duha (Karl Gustav Jung). Simbol (gr.symbolon – znak raspoznavanja) stilska igura koja podrazumeva upotrebu nekog znaka ili predmeta za označavanje drugog predmeta ili pojma, ali tako da se nagovijesti širok spekta rznačenja i ideja U književnosti njime se riječi ili izrazu daje prošireno značenje i često se dovodi u vezu sa alegorijom ili metaforom, koje počivaju na prenosu značenja. Citirano prema: Popović, Tatjana. Rečnik književnih termina, Logos Art, Beograd, 2007.str. 666. Simbolizam, književni je pravac druge polovine XIX vijeka koji se pojavio prvo u Francuskoj, a zatim u Rusiji, Njemačkoj i Engleskoj. Predstavlja duhovni izraz dekadencije svoga vremena i poetsko tumačenje ilozofskih ideja Šopenhauera se ustalio u, Bergsona, Ničea, Spensera i Hartmana. Umjesto parnasovskog skladnog stiha, simbolisti razvijaju slobodne forme, umjesto preciznih slika nude nagovještaje stvarnog svijeta predočene pomoću simbola, čime se istovremeno objektivan pjesnički izraz zamjenjuje ličnim i subjektivnim. Citirano prema: Popović, Tatjana. Rečnik književnih termina, Logos Art, Beograd, 2007.str. 667. /Nebo – ogromnosti oko. Tu protegnut sam i spasen./ Voda je njegov mir i spokoj, mjesto gdje osjeća nutrinu svoga bića, ali voda je za njega istovremeno materija kojom se vraća u pramateriju. Svjestan da voda ima moć pročišćenja pjesnik pjeva o moćima vode koja mu bistri oči, dok je pjesničko JA sveprisutno i razlaže se u jedinstvu sa vodom: Sunovrat s gromom sam slapa, i iskok duge iz pjene. / S njom gasnem, i svaka mi kap se, u sladostrašću mijene, / u praroditeljku čuda, u prakap bremenu vraća. Voda ima moć da se otme, da se otrgne stegama i iz zubala obala da se probudi suncem okupana i prhne u slobodu kao u sonetu „Prh“ u kojem je kratkim naslovom uobličio slobodu rijeke i života. /Okuša prh pa, puna vječnosti, prhne u srećni svijet neznanja / pahuljice radosti, svemu u susret, maslačku, jeseni, žabi /. Jezičku organizaciju ovoga soneta koji je u naslovu korijen od ininitiva prhnuti tumačimo kroz slijed zvukovnosti i značenja u međusobnoj motivisanosti, jer pojam prh je „glasovna supstanca koja označava delikatne, funkcionalne kompleksne asocijacije, emotivnih prizvuka i evokativnih efekata“ 5. Sonetom „Zlatni ključ“ Kulenović je aspostroirao zahvalnost metonimijskom zlatnom ključu koji otključava / brave zaborava, sna, humusa, trava / vode iz koje žeđ je, kamena u kom je plamen/. Ovim sonetom pjesnik slavi i veliča život / upali pepeo, ozvoni muk, iziđi iz svoje kože/. Svjestan prolaznosti, pjesnik umjetničkom verbalnom strukturom poziva na slavljenje svakoga dana, posebno u tercetima u kojima aludira na neumitnu smrtnost čovjeka /umij se na svome izvoru i sunce prisvijetli /s lukom kreni u bogu za leđima lovišta / pa u srce pogodi avet gluhoga ništa/ i u slijetu nam snesi vasionu u šaci /. Sublimirajući ovaj stih u korelaciji sa iskazom da „rođenjem u šaci donosimo kosmos, a u smrt odlazimo praznih šaka“, pjesnik poziva na oživotvorenje mrtvoga, na ozvučenje gluhoga. Žedan je od vode u plamenu kamena, iskri zlatnim ključem, uvjeren u cikličnu smjenu života i smrti, on poziva na pročišćenje kroz 5 U organizaciji stihova koji imaju naglašeni prvi iktus, te otvorenom rimom sa samoglasnim a, u, e, i, te zastupljenim aliteracijama (zubala/obala; rasprs/ pupova; slasti/uskrsenja) i emotivnim nabojima kroz metafore i personiikacije, te oksimoronom (gluhim škrgutom) dobijamo složenu organizaciju „oznaka“ koja pobuđuje složeniju strukturu značenja. Ono što je „označeno“, nema samo pojmovni karakter, već upućuje na složeno razumijevanje i zbivanje unutar stihova i strofa. vodu, ne zaboravljajući da poruči da /nigdje se nikad ne skrasi/ jer život je da se živi tijelom i duhom. Voda simboliše prominuće života i protoka svijeta u manifestaciji Božje oblasti u makro kosmosu. Rijeke Skendera Kulenovića nisu rijeke smrti. One teku uzvodno simbolišući povratak izvorištu, rajskom stanju, radi nalaženja prosvjetljenja, novoga smisla i novoga života. Ušće rijeke simboliše vrata ili vratnice, i omogućava pristup u drugu oblast, u okean jedinstva. Kao što rijeka ima svoj tok, tako kod Kulenovića sve dolazi iz budućnosti, i ono što je bilo i ono što nailazi, jer sve je okrenuto sutrašnjem biću koje sve svoje transcendira u astralno pitanje o zagonetnosti naše opstojanosti. PREIMUĆSTVO STILSKIH FIGURA U navedenim sonetima Skender Kulenović često se koristio stilskim igurama: paronomazijom, etimologikom i poliptotonom. U sonetu „Stećak“ paronomazija je prisutna u prvom i četvrtom stihu prve strofe (boku - doku), te u drugom i trećem stihu druge strofe (brste – krste), dok je etimologika karakteristična u prvom i drugom stihu drugog terceta (stišaj – lišaj), dok ovu stilsku iguru pronalazimo u sonetu „Čuda“ u prvom i trećem stihu prve katrene (nakita – rakita) u prvom i trećem stihu druge katrene (cara – nara). Poliptoton je u čestoj upotrebi u Kulenovićevoj poeziji, jer jezička igra je smisao njegovog pjevanja, pa je ova stilska igura najbolje rješenje kada se imenice dekliniraju, a glagoli konjugiraju kao u trećem stihu druge katrene u sonetu „Čuda“ (zrno – zrna) ili u oba terceta soneta „Mrtvo korito“ gdje je pjesnik dao oduška sintagmatskim i sintaksičkim varijetetima: I slapom sa zvijezde na zvijezdu ruši se, težom azura, pra-lednim zvjezdanim santama donosi vatru klicâ i zvijezdama-kosturnicama uskrsli dah božura i zvijezdama-šišmišima otkriva čudesna lica. I školjkom korita mrtvog, gdje bio sam šumna rijeka, Slušam gdje šumim bez ušća sred azurnog neizreka. Upotrebom parenteza jasno se uočava njegova sklonost ka metaforičnim oblicima čije je preneseno značenje drugačije (zvijezde – kosturnice) i (zvijezde – šišmiši), ali u različitom tumačenju, tumači se skladno i ujednačeno pjesničko poimanje prošlog i sadašnjeg, mrtvog i živog, između kojih je umjesto parenteze – voda. Voda je njegov životok i bez nje ne može, ona je matica kojom je nošen i snaga kojom pjeva iz svoga uma: /Umrijevši – prešla je Rijeka u korito moga uma. / U sonetu „Prh“ prisutnost paronomazije očituje se u prvom i drugom katrenu na završetku drugog i četvrtog stiha (tuba – buba) i (muke – ruke), čime je pjesnik iskoristio ovo stilsko sredstvo u cilju isticanja elegancije pjesnika intelektualca. Većina stihova počinje u jednom, a završavaju tek u drugom ili trećem stihu, uz jasnu upotrebu interpunkcijskih znakova, najčešće se nalaze u sintaksičkoj inverziji sajedinjujući se u stilskoj iguri hipotaksi koja je najviše zastupljena u sonetu „Iza bezzidnog zida“ u kojoj je primjetna i parataksa kojom postiže kadenciranje, prisutno u čitavom sonetu. Parentezom: vrijeme – vrijeme – vrijeme otpustio je svemoguće sprege kojima bi zaustavio moć proticanja još jednom potvrdivši svoj stav prema prolaznosti života uz vješto korišćenu paronomaziju u drugom i trećem stihu prvog terceta (mira – dira), dok se etimologika jasno očituje u izrazu bezzidnog zida kako u samom naslovu soneta, tako na kraju prvoga stiha drugog terceta naglašavajući onaj vakuum između ovozemaljskog i onozemaljskog, kroz koji će život neminovno da prođe kad – tad. U Kulenovićevom sonetnom pjesništvu česta je upotreba figure paradoksa: svijetli pakao, mrak žutih svijeća, stećak ćuti govorom, stihovi bruje dlijetom, srećni svijet neznanja, ključ bez ruke, oči bez zjena, slijepci zvijezda i munja, zvijezde kosturnice, blaga tmina, bezvučno naličje zvuka, slijepac vida, orosiše mrtve oči, vode iz koje žeđ je, kamena u kom je plamen. Ovom stilskom igurom pjesnik često unosi zabunu u interpretativnom smislu, te budući da je „enigmatičan, paradoksalni iskaz zahtijeva tumačenje i usporava komunikaciju. Mislima priskrbljuje neočekivanu perspektivu, a izrazu oštrinu i stilsku virtuoznost“. Kulenović je pjesnik koji je sklon spoznajnim metaforama kojima spaja i imenuje stvari i pojave za koje jezik ne posjeduje nazive. Pjesnik u svojim metaforama „spaja“ dijelove ljudskoga tijela sa nekim oblicima i predmetima koji ne pripadaju svijetu čovjeka, kao što nisu rijetki primjeri u kojima se nalaze neživi predmeti u „savezu” sa živom prirodom (kubeta očiju, mrtvi uzao usta, zmijene milosrđa, zeleni tamjan tišine, kamenolom oblaka, kandža volje, trbusi šuma). Svi metaforički oblici su u genitivu različitih službi, od atributa, pravog i nepravog objekta do logičkog subjekta (kukuvija nepovrata, konji čula, ljetopis puzavica i drače, kamenolom oblaka, kopite vjekova, igle njuha, kandžija volje, zmaj zemljotresa, kost neizusta, tektonski demon, anđeo ravnoteže, ušće nada). Bagić smatra da spoznajne metafore svoj uzrok nastanka duguju antropomorfnom poimanju svijeta, dok Stamać primjećuje da ljudsko tijelo postaje analoška shema kojom se predočuju prirodne i duhovne pojave. U opusu Kulenovićevih soneta sinestezija ima posebno mjesto. Ona je „stilsko sredstvo pomoću kojega se izvodi promjena ustaljenog reda perceptivnih mehanizama, poetičko uporište njegovog pjesništva“, pa susrećemo izraze: mračni muk, zeleni muk, bulka svijeće, crna so, zvijezde-šišmiši. Kulenovićevo jezičko i stilsko bogatstvo može se dovesti u vezu sa deinicijom čuvenog teoretičara soneta Valtera Meha koji u dinamici sonetne forme prepoznaje kretanje, ekspanziju i kontrakciju, dok promjena rime zahtijeva preokret u sadržini. Zato rima ima dvostruko dejstvo: u isti mah povezuje i razdvaja. Ako je prisutna parna rima aabb u katrenima, ona ima funkciju spajanja, dok u obgrljenom sistemu abba rima ima ulogu razdvajanja. Sile spajanja i sile razdvajanja, koje su svojstvene rimi ovdje stoje u odnosu ravnoteže. Rajko Petrović Nogo u svojoj monograiji tvrdi da je sonet do Kulenovića stigao preko stranih izvora, ali da je ovaj pjesnik iskoristio „formalnu čvrstinu soneta i u nju unio, naročito leksikom nov život sopstvenih zanosa i ponosa. Sasipljući u te već zatečene konvencije svoje izrazito teške, senzualne sadržaje, Kulenović je razbijao obrasce, ali su mu se i ti obrasci opirali“. Još ne izišavši iz euklidovske i animalističke kože, mi ne možemo drukčije nego da sve vidimo u vidu nekog lika, pa tako i svaku pojedinu poeziju. Lik njezin preseljava se u nas iz nje same, ovakav ili onakav, već prema našim perceptivnim moćima, i uvijek je himeričan. A ta himera postepeno nam pomaže da se uselimo u samo tijelo jedne poezije, u njen puls i krvotok, u njena nervna vlakna, u njene moždane vijuge: mi počnemo da dišemo, gledam onjome, da dišemo njenim nepritisnutim dahom, da gledamo njenim nepomućenim očima. Jovan Deretić je za Kulenovića istakao da je jedan od majstora soneta i to u vremenu kada sonet nije bio ni čista ni popularna forma. „On se nastavlja na tradiciju soneta, i to kako na onu bližu, pretežno domaću, koju čine hrvatski i srpski pesnici moderne, tako i na onu dalju, našu i stranu, koja seže do najvećih majstora soneta Petrarke i Prešerna“. Kulenović je „pjesnik egzistencijalne jeze i rasapa materije“, tvrdi Rajko Nogo, pjesnik čiji glas „kao da dolazi s one strane“ i koji se nakon dugih stvaralačkih suša javlja „rezigniran i umoran“ oslobođen strasti, a nadnesen nad ponore života, sa sviješću da mu je još jedino ostao „stišan stih“, pa progovara „školjkom korita mrtvog gdje bio je šumna rijeka“. U raznim predmetnim i simboličkim oblicima i obrisima svojih pjevanja, pjesnik je vjeran kamenu kao najznačajnijem korelativu prolaznog i tragičnog osjećanja života, posebno kada se kamen pojavljuje u oblikovnoj predmetnosti stećka koji je okamenjena riječ, nijemo svjedočanstvo o postojanju i prolaznosti. Stećak je pomiriteljski objekat nepomirenih odnosa kojima je čovjek okupiran od svoga postanka. Zagrobni život ili smrt bez moguće reinkarnacije tematski se vežu za čovjekovo biće, te je iz elementarnog nagona za novim rođenjem preovladavajuća misao čovjeka za novim metamorfoznim stanjima. Pjesnik relektuje egzistencijalnu podsvijest čovjeka bez obzira na vjeru ili religiju, etnost ili bilo koju drugu pripadnost, jer na nadgrobnom kamenu ostaće reljef ili tarih, ostaće trag o jednom postojanju. Mirno slaganje sa shemom daje nedelotvorne oblike. Jednim delom, Kulenovićevi soneti rezultiraju iz takvog otpora: materija se suprotstavlja obliku, negira shemu, mada je shema, kao dio šire formativne granice, unapred prihvaćena. Sonetni oblik je prihvaćen ne samo kao sud u koji treba uliti životnu materiju nego i kao razlika prema kojoj se treba odrediti, kao suprotnost samoj snazi neposredne životne materije. Materija negira formu: život negira poetski oblik: jezik i metafora negiraju strogu sonetnu organizaciju. Ovaj momenat otkriva onaj aspekt Soneta koji ih, bar meni, uopšte čini interesantnim kao poeziju, ne samo kao pokušaj. Majstor komponovanja, Skender Kulenović je tvorac nijemih zvukova koji se odašilju iz dalekih i dubokih prostranstava čovjekova prapostojanja. Riječima je poput stećka bivao medijatorom među svjetovima, artikulisao zvukovima, da bi vodom čistio duhovnosti nanovo se prečišćen vraćao kamenu. 

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: GRAD NA KRAJU CARSTVA (Mostar u romanu Mimar Hazima Akmadžića)
PODNASLOV: N/A
STRANA: 571-584
AUTOR(I): Amra Bajrić

Hazim Akmadžić, pjesnik, romanopisac, publicista, na književoj sceni bošnjačke i bosanskohercegovačke književnosti pojavljuje se 1973. godine objavivši zbirku pjesama Grijeh pjesme. Prvi roman objavio je 1999. godine Mislio sam da je mjesec žut, zatim slijede romani Tajna dvorske lude, Mimar, Gazi Husrev-beg i Gazi Isa- beg godine. Posebno interesovanje Hazim Akmadžić pokazuje za historijske ličnosti koje su obilježile osmanski period u Bosni i Hercegovini, i to ličnosti koje su kao vakii kadija, osion i plemenit, siromah i bogat, bolesnik i hećim, mudrac i tevećelija, griješnik i onaj koji je praštao, junak i kukavica, skakač s ćuprije. I sve je to upisano na ovom kamenom luku, koji su danas tukli artiljerijskim zrnima želeći ga srušiti ne znajući pri tom da se vječnost ne da uništiti.Samo budala i neuk mogao je takvo što posumnjati. Dok se kamen pogođene ćuprije obrušavao u vodu, a nebo suzilo, šejtan je likovao, kao što svako zlo trijumfuje samo onoliko koliko nas uspije nadvladati i uvući u našu malodušnost. Ni dulje, ni kraće. Eksplozije, tresak i udar kamena o površinu vode miješali su se s povicima rušitelja, iz čijih je srca odavno izgnano svako dobro. Enes Duraković govoreći o romanesknom opusu Muhameda Kondžića u kontekstu deinisanja žanrovskih odrednica Kondžićevog književnog djela, a što primjećujemo i u romanu Mimar, kaže da povijesna perspektiva ukazuje na fon na kojem se reljefno oblikuje vječito ista drama općeg i pojedinačnog i egzistencijalna mučnina svijesti zatočene usudom historijske sudbine na razmeđu svjetova, kultura i civilizacija. Tako i Mostar u romanu Mimar, kao i historijski kontekst u kojem se fabularni tok razvija, samo je pozornica na kojoj se odigravaju ljudske drame koje u svojoj srži predstavljaju kosmički polaritet dobra i zla. Pričom o mimaru Hajrudinu i gradnji Starog mosta otvara se širok dijapazon zapleta potaknutih djelovanjem ljudi, prirode i natprirodnog. Mostar u konačnici postaje centar Univerzuma. Univerzum (Bog) se direktno pokazuje kroz lik Ishaka, šejha blagajske tekije, koji u romanu predstavlja medij putem kojeg Bog komunicira sa mimarom. Mimare Hajrudine, ćuprija koju gradiš, uz Allahovu pomoć učinit će te slavnim, ali će to ujedno biti i tvoje prokletstvo. Devedeset i devet tijela ćeš promijeniti, devedeset i devet roditeljskih blagoslova bit će ti upućeno, devedeset i devet imena ćeš nositi: proći će četiri stotine dvadeset i sedam godina prije nego s tebe prokletstvo bude uklonjeno, a bit će tek onda kada ćupriju na Neretvi, ćupriju koju još nisi završio i koju nećeš završiti dok ne prođe tri puta po tri godine, tek kada je budu srušili, i iz njene utrobe, zajedno s kamenom, u vodu se ne bude survao i kitab koji ćeš svojom rukom pisati i uzidati u ćupriju Tako gradnja mosta u Mostaru izlazi iz okvira interesa sredine, mimara, pa i samog sultana i postaje projekat Univerzuma. U romanu se slika Mostara kreira prije nego što mimar dođe u grad. Za šeher Mostar pričali su mi neki koji su ovdje konačili, da je opasan kulama i utvrdama, i da kauri na njega navaljuju i s mora, i s kopna. Jesu li ove vijesti tačne, moj mimare, ili je riječ o glasinama? - Likovi u romanu su mahom mostarski prvaci na čelu s Karađoz- begom, čuvenim mostarskim vakifom. Karađoz-beg je lik koji zajedno sa nekoliko mostarskih prvaka pomaže mimaru u gradnji mosta i njegov lik je kreiran u skladu s vizijom mostarskog kulturološkog miljea u kojem Karađoz-beg ima status kulta ličnosti. Karađoz-bega sam zatekao kod kuće. Bijah se silno obradovao susretu, a ni on nije krio zadovoljstvo. Bratski smo se izljubili. Svaki bi me čas potapšao po ramenima, iskazujući na taj način radost. Poseban doprinos gradnji mosta daje i Uzeir-beg, sultanov namjesnik u Mostaru, koji se odlikuje učenošću, mudrošću, hrabrošću i, nadasve, odanošću. Činilo se da Uzeir-beg spada među one ljude koji nikada ništa ne izgovaraju a da nemaju kakva razloga, i da se iza njegovih riječi uvijek krije neko dublje značenje koje je trebalo dokučiti. Za svog ovozemaljskog vijeka sretao sam mnogo ljudi najrazličitijih karaktera, i rijetko mi se dešavalo, skoro nikad, da me prvi dojmovi o čovjeku obmanu. Samo površan čovjek i neznalica ljudskih karaktera mogao bi pomisliti kako je Uzeir – beg laskavac i dobričina. Pripovjedač se ne upušta u kreiranje psihološkog proila likova općenito, izuzev mimara koji je i narator. Pripovjedač likove, općenito u romanu, pa i likove Uzeir-bega i Karađoz-bega, kojima daje više prostora, posmatra sa distance, ne ulazeći u njihovu psihu i kreira ih isključivo na temelju njihovih postupaka ili mimarovog doživljaja likova, što je i očekivano s obzirom na poziciju naratora u romanu Na čelu antagonističkih likova nalazi se dizdar Rahim-aga, zapovjednik mostarima, čuvarima mosta. Motiv opstrukcije gradnji mosta je star koliko i čovjek, a to je želja za vlašću i dominacijom. Tako Abas, zapovjednik mimarove vojne pratnje, u razgovoru sa mimarom Hajrudinom i Uzeir-begom iznosi bojazan da će biti opstrukcije gradnji mosta motivirane željom za vlašću i dominacijom. Vlast je problem, moj mimare, vlast. Povijest ljudskog roda je borba za vlast. Svuda. U carstvima i njegovim dijelovima, u gradovima, kasabama, selima, pa čak i u domaćinstvima. Vlast je najžešći otrov kojim se može čovjek zatrovati. Rahim-aga, osjetivši se ugroženim zbog Abasove dominacije, a instruiran i sa strane, ogreza i u zločin da bi osujetio gradnju mosta i tako se osvetio za poniženja koja je doživio od Abasa. Vrhunac opstrukcije je izlaganje radnika na gradnji mosta zarazi kojoj biva izložen i sam Rahim- aga, te u konačnici umire usljed bolesti prethodno izgovarajući riječi priznanja i pokajanja. Za sve je kriv moj brat. On me nagovorio. Nadao se da će se ćuprija graditi na Drini u Foči. Opaku bolest, na naš nagovor, u naselje unijeli su trgovci ovčijim mesom i mesari. Mene je stigla zaslužena kazna, ali i sve one koji su ovome kumovali. Pred Allaha, dž. š., izlazim kajući se; ne nadajući se oprostu koji nisam zaslužio. U ovom smrtnom času shvatio sam kakvu sam vam nepravdu učinio povodeći se za pohlepom. Nije samo Rahim-aga sa svojim pomoćnicima otežavao gradnju mosta. S gradnjom mosta poigrala se i priroda pa je tako do rušenja skele na mostu došlo usljed zemljotresa te gradnju mosta vratilo na početak. Što sam se više približavao obali rijeke, moja se strepnja povećavala. Jauci ranjenih i kuknjava bližnjih, onih koji su ostali pod ruševinama ili nestajali uplamenu skupa s kućama iz kojih nisu mogli izaći, samo su udvostučavali, utrostručavali, ustotručavali moj strah i moju zebnju. Kada sam oznojen i na izmaku snage uspio dobauljati do obale, do mjesta odakle sam trebao ugledati skelu, jedino što sam mogao vidjeti bio je ambis poda mnom i ostaci skele što se strmoglavila skupa s mojom nadom da će ova havarija mimoići ćupriju koja je već bila dobila konture, čiji se kameni luk počeo izvijati poput luka Lejline obrve. Svi ovi događaji su, ustvari, ostvarenje proročanstva koje glasi da će se most graditi tri puta tri godina, što nas i pored zločina koje čine ljudi pri opstruiranju gradnje mosta, prirode koja zemljotresom ruši skelu, navodi na da su sva ova dešavanja ipak dio Božijeg plana. Složenost ljudskog djelovanja i Božije odredbe je posebno naglašeno u ovom dijelu fabularnog toka iz čega je vidljivo da Usud ne oslobađa počinitelje zločina krivnje. Složenost međuljudskih odnosa i djelovanje prirode Ona nevidljivom rukom vodi mimara kroz gradnju mosta. Lejlina prisutnost u mimarovoj svijesti gradacijski raste paralelno s napredovanjem gradnje približavajući se kulminaciji koja neminovno vodi katarzi. Tokom tog duhovnog putovanja, Lejla se najprije pojavljuje kao duhovno biće, koju on u svojoj emocionalnoj gradaciji erotizira čime je otjelovljuje nagovještavajući složenost vlastitog bića koje nije oslobođeno erosa. Čim sam je ugledao, bio sam siguran da me više ništa ne može vratiti u stvarnost. Posve odsutan i nezainteresovan za ono što se događalo oko mene, žudnim pogledom šarao sam po ogradi ćuprije, prizivajući mukom Lejlu, obasjanu suncem, koje je udaralo u bjelinu njezine košulje, milujući joj vrat i dojke; jedna zraka, poput kakve blage sjenke, preko njezina desnog ramena spuštala se niz kamenu ogradu u rijeku, vezujući njezino tijelo i vodu neraskidivim nitima sna koji je neuništiv i vječan. U jednom trenutku u njemu eros zagospodari u potpunosti relativizirajući dominaciju njegove duhovne strane ličnosti. Vidio sam kako otvara usne, ali glasa joj čuo nisam, ma koliko da sam se naprezao. A onda sam shvatio. Lejla je pjevala rasipljući sevdah po prostoriji, pun ljubavne čežnje i zanosa, kakav nikad do tada nisam čuo. Tijelo mi je drhtalo od uzbuđenja, u meni je narasla muškost, napinjali se mišići, bubnjalo u glavi, a od svega bijaše jači njezin zvonki glas, ispunjen sevdahom od kojeg me hvatala vrtoglavica. Mistika vezana za Lejlu se razrješava ogolijevajući do srži mimara Hajrudina koji na duši sve vrijeme nosi strašni grijeh. Taj strašni grijeh počinjen nad Lejlom, sada konkretnom ženom, miješa se s motivom ljubavi čime se slojevitost motiva usložnjava čineći most svojevrsnim spomenikom neutaženoj ljubavi, ali i vječni podsjetnik na njegov grijeh, a sam grijeh simboliše kontinuitet grijeha kao konstante ljudskog bivstvovanja. U kontekstu ispovjednog diskursa, iako fragmentarno, u ovom romanu od izuzetne važnosti je mimarov duhovni put koji katarzu nalazi u mostu dosežući vlastiti smiraj mišlju da je njegov veliki grijeh konačno iskupljen. Oslobođenom krivnje, mimaru se otvaraju polja spoznaje i shvata da je ljubav vječna i njome se briše svaki grijeh. Smrt ne ubija ljubav u nama. Velim ti, budi uspomene i sjećanja. Mi duh voljenog bića nosimo u sebi i pomažemo da pređe lahkim korakom sirat-ćupriju koja odvaja stvarni od nestvarnog svijeta Stari most će u konačnici biti sagrađen, a vrijednost ovog mosta nadilazi funkcionalnu jer je u njegovu gradnju uzidano suviše ljubavi i patnje, čak je on i svojevrsni ilter za okajanje mimarova grijeha. Stao sam na sredini, na njezinom izdignutom i najvišem dijelu koji se blago lomio i činio luk, u sebi ponavljajući Hasanove stihove: „Duša sultana Muhameda nek je vesela/ što ostavi ovakvo humano djelo. /A i Sulejman nek je zdravo, / Za čije vladavine je dovršena gradnja./ Zalaganjem nazira most je dovršen/ I napisa kronogram: „Čudesni svod.“ Godine 974. U konačnici, most postaje srce Mostara, on će Mostarcima dati novi život, bit će temelj novih kulturoloških i civilizacijskih tekovina koje će vijekovima biti simbol ovog grada, ali i motiv za antagonističko djelovanje ljudskih sila, vođenih prastarim motivima kojima je obilježena povijest ljudskog roda; vlast, dominacija, pohlepa. Hazim Akmadžić u romanu Mimar priča priču o mimaru Hajrudinu, graditelju Starog mosta u Mostaru. Historijski kontekst u kojem se razvije fabularni tok pripovijedanja Akmadžiću služi kao okvir za pričanje univerzalne priče u čijem fokusu je vječita borba između dobra i zla. Tako ovaj roman izlazi iz okvira historijskog i u žanrovskom smislu slijedi poetiku novohistorijskog romana. Na početku romana čitatelju se javlja duh mimara Hajrudina koji reaguje na rušenje Starog mosta tokom agresije na Bosnu i Hercegovinu, te tako počinje priča o mimaru. U fokusu romana je gradnja Starog mosta u Mostaru ispričana iz perspektive mimara Hajrudina. Čitatelju se pruža nekoliko interpretativnih polazišta kada govorimo o Mostaru u romanu, te smo i u ovom radu posmatrali Mostar kao pozornicu odigravanja događaja koji izlaze iz okvira historijskog vremena ostvarivši se kao izvanprostorni i izvanvremenski ambijent. Dalje, Mostar smo posmatrali i u kontekstu interpretacije likova i njihovog odnosa prema gradnji mosta. Složenost ljudskog djelovanja proizilazi iz njihove motiviranosti, a ta motiviranost pokreće likove da djeluju protagonistički ili antagonistički. Akmadžić u romanu posebno daje prostora mimaru Hajrudinu koji pripovijedajući u ih-formi kazuje ispovijest o sebi otkrivajući slojevitost vlastitog bića. Psihološki proil mimara Hajrudina se čitatelju otkriva fragmentarno, u onoj mjeri u kojoj je i sam mimar spreman da se suoči sam sa sobom. Gradnjom mosta gradacijski se otvara i mimarova duša, te se mimar suočava sa svojim „demonima“, doživljava duhovno pročišćenje koje će rezultirati jednim novim Hajrudinom. U konačnici, most biva sagrađen, a njegov značaj izlazi iz okvira funkcionalnog i uzdiže se na pijedestal vrhunskog umjetničkog djela u koje je mimar Hajrudin ugradio dio sebe, te je rušenjem Starog mosta 09.11.1993. godine ubijeno srce jednog grada, ali je ranjen i duh mimara Hajrudina koji, probuđen iz vječnosti, traži pravdu.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: USTANOVA ILMIHABER IZMEĐU TRADICIJE I ADMINISTRATIVNE PRAKSE: PRIMJER MOSTARA I OKOLINE
PODNASLOV: N/A
STRANA: 265-280
AUTOR(I): Ramiza Smajić

Činjenica je da šira javnost danas ne samo da pojednostavljuje šerijatsku praksu u smislu dopuštenja i zabrana. Istraživanja života bošnjačkih muhadžira u Turskoj pokazuju da u toj praksi nisu potpali čak ni pod uticaj zemlje u kojoj su našli pribježište i gdje su bila masovno prisutna vjenčanja u porodici. Drugi primjer je islamska dozvola za četiri žene koja u Bosni osmanskog perioda nije nikad zaživjela na način i u mjeri koliko u zemljama Istoka, izuzevši situacije u kojima se dovodi inoča, druga žena, i to pretežno ako prva nije mogla da ima djecu. Naravno, istraživanja pokazuju da je bilo pojedinačnih slučajeva, uglavnom vezanih za krajiški prostor u kojem su muškarci često ginuli u ratovima i sukobima na granici, pa su žene bile brojnije, a i sa više obaveza oko vođenja domaćinstva, brige oko djece i poljskih radova. Nedavno sam dobila u ruke rukopis u kojem anketirana kazivačica govori kako je njen brak u Drugom svjetskom ratu bio ugovoren, pri tome kao dokaz pokazujući papir od lokalnog imama kojim on informiše zaručnika da nema zapreka i da se roditelji slažu u pogledu ženidbe sa njihovom kćeri. Ustvari, sam nikah/nićah je bračni ugovor i ovdje nije uopće bio u pitanju ugovoreni brak u savremenom značenju te riječi, nego jedna islamskom etikom zahtijevana i tradicijom uobičajena praksa S obzirom na to da zahtjev za ilmihaber nekad predaju neki od mladenaca, a često otac ili drugi član porodice, jasno je da je izdavanju tog dokumenta prethodio prvi kontakt između porodica, kao u ranije navedenom primjeru, a džematski imam se tu pojavljuje kao službeno lice koje je svojom potvrdom garantiralo u ovom slučaju da nema nečeg što bi spriječilo brak. Ta praksa je važila do 1949. godine i daleko je od onog što se danas podrazumijeva ugovorenim brakom. U arhivskoj građi naših imamata mogu se naći zahtjevi za ilmihaber, nekad na komadu papira sa najosnovnijim elementima, ličnim podacima, nekad sa opširnijim pojašnjenjima u slučaju da je jedan od supružnika bio udovac, razveden ili postoji neki problem. Najstariji zahtjevi za ilmihaber koji se mogu naći danas u arhivi imamata u Gazi Husrev-begovoj biblioteci u Sarajevu i Mostarskog imamata u Arhivu Hercegovačko-neretvanskog kantona, pisani su rukom, ali protokom vremena, i ta dokumentacija je postajala formalnija, zahtjev dostavljan otkucan pisaćom mašinom. I sami ilmihaber kojeg bi potpisao džematski imam matičar iz domicila jednog ili drugog supružnika nakon tridesetih godina 20. stoljeća dobija svoj formular nekad na jednom listu papira ispunjen za oboje, uglavnom ako su potpadali pod nadležnost istog imama matičara, a veoma često i na različitim papirima ukoliko su bili iz različitih mjesta, ili ukoliko supruga nije bila muslimanka. U radu su za predstavljanje ovog šerijatskog instituta korišteni ilmihaberi Mostarskog imamata. Ne može se statistički precizno reći koliko je ilmihabera isključivo mostarskih zbog nepotpuno obrađene, time i dostupne građe, ali i zbog same promjene nadležnosti određenih imamata nad džematima tokom godina. Neki su ilmihaberi pojedinačno u građi, a veoma često su priloženi uz zapisnik sa vjenčanja. Nakon pregleda sam metodom uzorka izabrala nekoliko ilmihabera da bih uz ilustraciju skrenula pažnju na: prvo, prirodu tih nepravedno zapostavljenih izvora, drugo, višestruki značaj koji imaju, i treće, pitanje da li je ilmihaber zanimljiv danas samo sa etnološke strane ili ga prepoznajemo u praksi kasnijih administrativnih sistema. Izdvojeni primjeri se odnose na godine uoči i tokom Drugog svjetskog rata, uz ponovno podsjećanje da su matične knjige vjerskih zajednica do 1949. godine i danas pravosnažne. Ilmihaber je imao svoj broj u matičnom registru, a postojale su i takse za njegovo izdavanje, koje su varirale u određenim periodima, u ovom slučaju Kraljevine Jugoslavije i Nezavisne države Hrvatske. U fascikli koja je uzeta kao uzorak formulari su uglavnom urađeni na dva pisma, latinici i ćirilici. Ćirilićni naslovi rubrike su najvećim dijelom prekriženi. Na pojedinim ilmihaberima se mogu naći imena vekila i zaručnika ispisana arebicom. Izvor: AHNK, FI, f. Dec. 1942-1945 (138), r. br. 287/43. Ukoliko se radilo o izbjeglici bez dokumenata, podaci su upisivani na osnovu izjava svjedoka. Često su zahtjev upućivali rođaci ili prijatelji mladenaca, ali nije rijetkost da mladoženja u lično ime, bez posrednika, traži da mu izda ilmihaber. Inače, zahtjev za vjenčanje predaje nekad i sama zaručnica, kako vidimo u slučaju Šemić Muškije, kćeri Salihove, iz Kamene, za vjenčanje sa Halilom Lulićem iz Vranevića. Izvor: AHNK, FI, r.br. 3/43 Neke situacije su nametale da ilmihaber bude dostavljen poštom, ali je o tome odlučivao sam imam. Za vojnike, kao i za službenike javnih ustanova, činovnike, zahtjev su predavali zapovijednici njihovih vojnih područja ili organi civilne uprave. Npr., Konjhodžić Nešed je zdravstveni radnik u Domobranskoj bolnici u Mostaru, pa u njegovo ime zapovijednik pukovnik Pacak predaje zahtjev da se odobri brak sa Koluder Šemsom, r. Čatrnja. U slučaju da se musliman planira vjenčati sa nemuslimankom, iza podataka ilmihabera za zaručnicu katolikinju stoji npr. Duhovno pastirstvo Mostara, a detalji se navode na temelju župskih matica, uz potpis župnika. Nemuslimanke supruge su same odlučivale da li će prihvatiti islam ili će ostati u svojoj vjeri, ali su djeca u pravilu morala biti odgajana u islamu. Među ilmihaberima je zanimljiv slučaj nadsatnika Vukašinovića, sina pokojnog Krešimira iz Zagreba koji se obraća molbom Reisu ‘l-ulemi za dopuštenje da oženi Ljubicu Mioč, kćer Stjepanovu, sa kojom je on počeo živjeti prije prelaska sa rimokatoličke na islamsku vjeroispovijest. No, on je sad musliman, a kako je sa Ljubicom već uspostavio intimne veze, on mora oženiti Ljubicu da ne bi s njom živio nezakonito. Ilmihaber Ljubici izdaje rimokatolički Nad-župski ured u Mostaru kao „Svedodžbu o neoženjenom ili neudatom staležu“. Cijela korespondencija se vodila od sredine 1942. do polovine 1943. godine, i to iz razloga što je postojao Šireg Savjeta Reisu ‘l-uleme, upućen šerijatskim sudovima o zabrani sklapanja mješovitih brakova Rješenjem Reisu ‘l-uleme IVZ, br. 2111/38 od 26.11.1938. godine, odnosno Okružnicom Vrhovnog šerijatskog suda br. 699/38 od 28.11.1938.10 Sklapanje braka je odobreno od Vrhovnog šerijatskog suda, dostavljeno 15. jula 1943. telegramom i mladenci su se vjenčali dva dana poslije. Izvor: AHNK, br. 62/43 Izvor: AHNK, br. 63/43 Nisu svi zahtjevi mogli biti pozitivno riješeni jer neka lica, npr., nisu mogla biti pronađena u matičnim knjigama, druga nisu imala uvjerenja od džematskog imama da li je bio ženjen, odnosno udata, kod trećih je bilo problema sa dvostrukim imenom itd. Ukoliko je bilo nekih vanrednih poremećaja procedure ili su bile u pitanju nadležnosti izdavanja ilmihabera uslijed ratnih aktivnosti i izbjeglištva, na ilmihaberima koji nisu iz mjesta nadležnog domicilnog imama ili muhtara pravljena je bilješka o tome. Takve situacije su kad su vjerski i upravni organi evakuisani, pa se u mjestu rođenja zaručnika ne nalazi ni šerijatski sud ni imamat.12 Ukoliko bi zbog više sile izostao neki ilmihaber na vrijeme, obavezno je naknadno dostavljano ovlašćenje Kotarskom šerijatskom sudu.13 Na ilmihaberu ima i zanimljivih bilješki oko uništavanja imamatske građe. Tako u jednom ilmihaberu od 14. juna 1943. godine stoji da su uredski muhuri imamata-džemata uništeni od partizana prilikom provale i napada istih na grad Gacko, te stoga džematski imam 12 Tako na ilmihaberu Čanović Ešrefe i Muzafera Mulaosmanovića stoji bilješka: „Kako je poznato da je Nevesinje evakuisato, to se više tamo ne nalazi ni šerijatski sud ni imamat, te se ovaj ilmi haber izdaje ovde. AHNK, FI, f. Dec. 1942-1945 (138) r. 33/43 To se desilo u proceduri sa ilmihaberom Enise Mahić iz Čitluka i Šahović Ćamilom: AHNK, FI, 298/43 Rustempašić svojim potpisom „zamjenjuje otisak muhura“, potvrđujući istinitost gornjih navoda. Izvor: AHNK, FI, br. 58/43. Ima jedna karakteristična pojava braka kojeg sklapaju roditelji, svako u ime svog djeteta različitog spola, bez konzumacije, naravno. Djeca su po sticanju punoljetstva mogla prihvatiti ili odbaciti taj brak. Kad je riječ o Mostaru, imamo takav primjer sa Husagom Ćišićem koji je bio u tom maloljetničkom braku kojeg je sklopio zakonski sa istom zaručnicom po sticanju punoljetstva. Izvor: AHNK, FI, 164/39 Izvor: AHNK, FI, 131/40 Nakon što bi od Šerijatskog suda (u ovom slučaju Kotarskog) stigla potvrda o obavljenom vjenčanju, na obrascu ilmihabera bi se dopunjavali podaci poput iznosa mehra.17 Naravno, ukoliko bi došlo do razvoda, i to se bilježilo na pozadini ilmihabera. 17 Mehr ili vjenčani dar je materijalna vrijednost koju muž daje ženi za njen ulazak u brak. Prema vjenčanjima koja su zavedena na ilmihaberu, iznosi su različiti, visine do koje su sporazumno došli, a konkretno u Mostarskom imamatu iznosi se kreću do 10.000 Kn. Kad je riječ i o razvodima, potpunija obrada bi dala i tačnije trendove kod vjenčanja i razvoda, ali sudeći i po stanju u pregledanoj građi, vjerovatno bi se potvrdili zaključci Alije Silajdžića da je trend razvoda među muslimanskim stanovništvom u Bosni pred 2.svj. rat bio ovakav: 1938. godine bilo je 8.658 vjenčanja naspram 1.511 razvoda Institut ilmihabera je ušao duboko u porodični život – prvenstveno - muslimana, čuvajući oba supružnika od mogućih kasnijih problema oko nepoznatih podataka, pa i obmana, a posebno štiteći ženu kojoj je zaručnik mogao i prešutjeti eventualno postojeći brak. Zaključila bih time da iskustva konkretnih ljudi, ili kako to historičari zovu metodi usmene povijesti uz ovakve dokumente poput ilmihabera ili zahtjeva za njim potvrđuju, ustvari, kako je izgledala primjena šerijatskog zakona u praksi, kao i koliko su za istraživanja važni i porodični i lični arhivi, općenito od kolike je važnosti interdiciplinarnost u istraživačkom radu. Nadam se da će ovo biti mali poticaj za dalja istraživanja te marginalizirane građe metodologijom istraživanja statistike, onomastike, porodičnih veza, međuvjerskih odnosa i sl.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: ULOGA GOSTA RADINA BUTKOVIĆA U IZGRADNJI FORTIFIKACIJA NA LOKALITETU STAROG MOSTA (uz osvrt na početak urbanizacije Mostara)
PODNASLOV: N/A
STRANA: 63-90
AUTOR(I): Adis Zilić

Gost Radin Butković je poznata historijska ličnost. Pripadao je hijerarhijskoj strukturi Crkve bosanske, pod čijim okriljem je prošao više zvanja. Njegove aktivnosti mogu se pratiti kroz izvore u razmaku dužem od četiri decenije – radi se o ukupno 45 godina. Najprije je djelovao u službi vojvode Radosava Pavlovića kada se navodio s nižom hijerarhijskom titulom krstjanina. Prvi put spominje se s političkim angažmanom 1422. godine, kao posrednik u pograničnom incidentu s Dubrovčanima. Radinova posljednja aktivnost evidentirana u izvornoj građi datirana je 1467, u godini njegove smrti. Odnosi se na testament koji je ostavio iza sebe, dokument koji je ocijenjen kao vrlo značajan izvor za proučavanje Crkve bosanske. Tokom treće i četvrte decenije XV stoljeća djelovao je u službi velmoža Pavlovića. Početkom treće decenije, 1422. i 1423. godine, navodi se kao izaslanik vojvode Radosava Pavlovića, zajedno s drugim velikodostojnicima Crkve bosanske poput krstjanina Vlatka Tumurlića i starca Dmitra. Radinove diplomatske aktivnosti odnosile su se na nastojanja Dubrovčana da kupe preostali dio Konavala u vlasništvu Pavlovića.4 Uslijedila je skoro decenijska pauza u njegovom diplomatskom angažmanu. Ponovo je aktivan oktobra 1432. prilikom sklapanja mirovnog ugovora između vojvode Radosava i Dubrovčana u Konavôskom ratu.5 Nakon još jedne pauze u diplomatskim aktivnostima Radin se sljedeći put spominje pet godina kasnije, ali s bitnom promjenom – u službi Stjepana Vukčića Kosače, rivala Pavlovića. Paralelno s njegovim prelaskom u službu Kosača, unutar tog velikaškog roda dolazi do promjene na vodećoj poziciji unutar roda, odnosno do prvenstva Stjepana Vukčića nakon smrti Sandalja Hranića.6 Redovnicima Crkve bosanske nije bilo svejedno kome će služiti među rusaškom gospodom. Kraljevi su se sve češće okruživali franjevcima kao kapelanima i duhovnicima te se oslanjali u političkoj orijentaciji na Ugarsku i Rim. Dvor Kosača nudio je najveće mogućnosti u postizanju karijere pripadnicima Crkve bosanske, tako da njihov odziv nije izostao. Postepeno slabljenje Pavlovića i jačanje Kosača dovelo je do promjena u službi svjetovnim gospodarima. Osim što je promijenio sizerena, Radin je u međuvremenu također napredovao unutar crkvene hijerarhije. Na proljeće 1437. angažiran je kao jedan od dvojice izaslanika mladog vojvode Stjepana Vukčića, kada se prvi put navodi s titulom starca. Dobili su zadatak regulisati potraživanja sizerenovog prethodnika Sandalja.8 Sljedeće godine ponovo je u dva navrata, tokom juna i septembra, Radin starac obavljao slične zadatke, vezane za preuzimanje Sandaljeve ostavštine s drugim poklisarima Kosača.9 Izvjesno je da je boravio i tokom jula u Dubrovniku kada je neimenovana osoba sa zvanjem starca, zajedno s drugim istaknutim vazalima Kosača koji se inače spominju u Radinovom društvu, naplatila Konavôski dohodak. Već u početnoj fazi međusobnih razmirica od aprila 1439. između vojvode Stjepana Vukčića i Dubrovčana potonji su se oslanjali na Radinovu podršku.11 Početkom naredne decenije Radin je boravio u tri navrata u svojstvu Kosačinog poklisara u Dubrovniku, zajedno s drugim izaslanicima koji su nosili svjetovne titule. Najprije je krajem aprila i početkom maja 1440. boravio u Dubrovniku s knezom Vukmanom Jugovićem, gdje su ostali najmanje sedmicu.12 Tročlano izaslanstvo iz aprila sljedeće, 1441. godine, činio je, osim Radina i Vukmana, još jedan neimenovani redovnik Crkve bosanske u svojstvu krstjanina. Za razliku od ostalih delegacija, ovo izaslanstvo nije darovano, iako su Dubrovčani razmatrali tu opciju.13 Radin je predvodio sve delegacije jer se uvijek navodio na prvom mjestu. Dubrovčani su ga u posljednjem izaslanstvu iz augusta 1441. obimnije darovali u odnosu na drugog poklisara. Ostali su u gradu pod Srđem najmanje 10 dana gdje se početkom septembra ponovo raspravljalo o Kosačinoj delegaciji. Starac Radin iz okrilja Crkve bosanske vjerovatno je osoba spomenuta u testamentu Sandaljeve udovice Jelene. Njegovim posredstvom Jelena je primila poruku u Goričanskoj crkvi svetog Trojstva da treba pripremiti testament. Ona je bila kćerka kneza Lazara Hrebeljanovića i aktivno je podržavala pravoslavnu crkvu. Okružena je pravoslavnim sveštenstvom, ali udata za simpatizera, moguće i vjernika Crkve bosanske. Titula starca navedena uz Radinovo ime u testamentu može se odnositi na patarena ili pravoslavnog monaha. Budući je Radin već bio poznat kao starac unutar hijerarhije Crkve bosanske, a radilo se o čovjeku od iznimnog povjerenja Kosača, poistovjećen je u literaturi sa osobom iz testamenta. Iako je Jelena bila pravoslavka, njen posljednji suprug Sandalj Hranić, kao i Sandaljev nasljednik na čelu roda Kosača Stjepan Vukčić, održavali su jake veze s Crkvom bosanskom. Obojica su njeni mogući pripadnici. Na dvoru Kosača prisutan je također utjecaj pravoslavlja, dok su odnosi dvije vjerske zajednice srdačni.18 Bračne veze među pripadnicima različitih konfesija nisu rijetka pojava u Bosni. Druga istaknuta vlastela postupala je na sličan način. Sredinom 1445. uslijedilo je novo spominjanje starca Radina u važnim okolnostima. Prethodno je, početkom iste godine, izbio pogranični spor na području Konavala i Dračevice između Kosačinih i dubrovačkih podanika. Dubrovčani nisu pristali na pomjeranje granica nego su insistirali na vraćanju granica uspostavljenih u doba Stjepanovog prethodnika Sandalja Hranića, kada su od Kosača kupili dio Konavala. Zbog toga su početkom jula poslali instrukciju poklisaru Stjepanu de Boni, odranije prisutnom na vojvodinom dvoru, koji je dobio nalog pročitati povelju o ustupanju Konavala kao svoj argument u raspravi. Pritom se trebao potruditi da činu izlaganja prisustvuju Radin starac i Vukman Jugović. Iz instrukcije namijenjene poklisaru Boni vidljivo da su obojica spomenutih uživali poseban autoritet među Kosačinim bliskim saradnicima. Tokom naredne nepune dvije godine Radin je ponovo napredovao u crkvenoj službi. To se vjerovatno desilo početkom 1447. kada se navodi dvojako, kao starac gost. Korištenje dvostruke titulacije Radinovog hijerarhijskog čina u Dubrovniku upućuje na nepoznanicu da li je procedura bila okončana ili je najpoznatiji član Crkve bosanske još uvijek bio u zvanju starca. Naredni put spominje se sredinom septembra iste godine isključivo s novom titulom gosta. Tom prilikom Dubrovčani su u još jednom sporu s njegovim svjetovnim sizerenom, nastalim povodom zaplijene trgovačke karavane sa srebrom. Kosača je tako postupio zbog nenaplaćenih dugovanja Vlahuše Latinice u iznosu od 700 perpera. Dubrovčani su se nakon koniskacije karavane obraćali na više adresa, gdje su očekivali pomoć u rješavanju spora. Obratili su se također njegovoj sviti: Radinu gostu, Radovanu Vardiću i Vukmanu Jugoviću. Ponovo je Radin naveden na prvom mjestu među bliskim dvorjanima vojvode Stjepana, ljudima koji su mogli utjecati na njegove odluke. Takav status zadržao je u kontinuitetu, od samog početka službe Kosačama, kao i tokom cijele pete decenije XV stoljeća. Radin se dalje spominje na proljeće 1449, kada mu se Dubrovčani obraćaju pismeno povodom žalbi trgovaca. Na isti način obratili su se bosanskom kralju i hercegu Stjepanu. Potom ga spominju u tri navrata tokom 1450. Prvi put na samom početku godine, kada ga Dubrovčani uzimaju kao primjer dobrog ophođenja prema poklisarima hercega Stjepana. Drugi put spominje se u novembru, a treći u decembru. Dubrovčani su Radina smatrali hercegovim pouzdanim i dobrim sagovornikom te glavnim savjetnikom, pa su nastojali njegovim posredstvom očuvati svoje interese. Zbog toga su poklisari krajem 1450. dobili instrukciju obaviti razgovore s njim u tajnosti.26 Diplomatske aktivnosti gosta Radina nastavljaju se nesmanjenim intenzitetom i u naredne dvije decenije, sve do njegove smrti. Moguće ih je detaljnije pratiti na osnovu intenzivne i često tajne komunikacije sa Dubrovčanima.27 Za tematski okvir ovog rada bitna je djelatnost Radina Butkovića do sredine XV stoljeća; konkretnije, tragovi njegovih aktivnosti koje je proveo u službi velmože Stjepana Vukčića Kosače, u vremenskom okviru od 1437. do 1450. godine. Posebno je bitna peta decenija XV stoljeća jer je to vrijeme navedeno u kasnijim naracijama kao početak urbanizacije Mostara. Prezentirani podaci u prvom periodu Radinovih diplomatskih aktivnosti služe za uvid u proil ličnosti i ocjenu njegove političke pozicije na dvoru Kosača. Dubrovački hroničar Mauro Orbini zabilježio je upravo gosta Radina kao osobu zaslužnu za izgradnju fortiikacija na strateškom prelazu preko Neretve, na ušću Radobolje. Sam čin Orbini je drugačije interpretirao, shodno vremenu pisanja njegove hronike i aktuelnom trenutku s početka XVII stoljeća. Do tada je Mostar u osnovi već izgrađen kao urbana cjelina, pa ovaj benediktinski opat povezuje poznatu stvar savremenicima sa starijim podacima na koje je naišao. Postupak izgradnje Orbini je vremenski smjestio upravo u petu deceniju XV stoljeća, bez kompletne godine. Drugi dubrovački hroničar Đakomo Lukari smjestio je početak izgradnje Mostara u 1440. godinu. Obojica hroničara Radina su nazvali majordomom, upravnikom na dvoru hercega Stjepana. Kontekst događaja i korišteni podaci u obje naracije su identični – Vladisav Kosača dolazi u Mostar nakon pobune protiv oca i početka otvorenog rata. Sudeći prema konkretnoj godini koju navodi Lukari, Radin je bio angažiran na izgradnji fortiikacija na ovom lokalitetu vrlo brzo po napuštanju velmoža Pavlovića i njegovog prelaska u službu Kosača. Može se reći da je konstatacija o Radinovoj političkoj poziciji na mjestu, uzimajući u obzir njegovu istaknutu ulogu na dvoru Kosača. Prethodno smo ga opisali riječima savremenika Dubrovčana kao osobu vrlo blisku svjetovnom sizerenu - Stjepanu Vukčiću. Kosača je u više navrata tih godina slao delegacije na pregovore u Dubrovnik, gdje su Radina uvijek evidentirali na prvom mjestu. U rješavanju dileme oko Radinovog učešća u izgradnji utvrđenja oko strateškog prijelaza preko Neretve prisiljeni smo služiti se kasnijim naracijama. Osnovni razlog ovakvog pristupa jest nedostatak prvorazrednih izvornih podataka. Konkretne odgovore bi u tom smislu mogla pružiti osvjedočena porodična arhiva Kosača koja, nažalost, nije sačuvana. Arhivirana dokumentacija Kosača mogla je sadržavati i naloge Stjepana Vukčića prema nižim instancama, bliskim saradnicima i vazalima, odnosno podatke o izvođačima radova. Izvori dubrovačke provenijencije obično ne mogu pružiti potrebne informacije te vrste, s obzirom na to da je pitanje izgradnje nekog grada ili strateškog prijelaza preko rijeke u širem zaleđu interna stvar lokalnih faktora. Dubrovčani su zabilježili samo ono što ih se konkretno ticalo, išlo im u prilog ili se eventualno kosilo s njihovim interesima. Nakon prezentacije skromnih informacija u kasnijim hronikama, te konstatacije o trajnom gubitku prvorazredne izvorne građe iz arhive Kosača, nastavljamo potragu za konkretnijim odgovorima o Radinovoj mogućoj ulozi u izgradnji Mostara. Egzaktne podatke o tragovima ljudske djelatnosti na pogodnom lokalitetu za premošćivanje Neretve nudi arheologija. Prije ponovne izgradnje Starog mosta i temeljite rekonstrukcije šireg lokaliteta s obližnjim kulama Tarom i Halebijom pristupilo se arheološkim istraživanjima. Kampanja je trajala od 2002. do 2004. godine. Prezentirani rezultati značajno su dopunili ranije spoznaje.33 Pokazalo se da je strateški prijelaz preko Neretve puno stariji od XV stoljeća. Olakšavajuću okolnost arheolozima s početka XXI stoljeća u odnosu na ranije istraživače predstavljala je mogućnost nesmetanog pristupa širem lokalitetu. Naime, Stari most je od novembra 1993. uslijed ciljanog artiljerijskog djelovanja bio potpuno porušen, a obližnje kule su teško devastirane. Nakon provedenih arheoloških istraživanja prilikom obnove Starog mosta pokazalo se da su prvi objekti na ovom lokalitetu sagrađeni već početkom XII stoljeća. Čine ih mala polukružna utvrda pod temeljima kule Tare i žičara za prijevoz tereta. Nakon toga postavljeni su veliki nosači za viseći most na objema obalama. Do konkretnih zaključaka došlo se na osnovu prikupljenih pokretnih i nepokretnih artefakata, te ustanovljene datacije materijala od drveta metodom dendrohronologije i analizom karboniziranih ostataka.36 Sredinom XIV stoljeća viseći most je rekonstruisan, a na mjestu male polukružne utvrde podignuta je veća kula u visini prizemlja i dva sprata. Krajem XIV ili početkom XV stoljeća viseći most zamijenjen je čvrstim drvenim mostom. Utvrđenje na lijevoj obali ponovo je dodatno ojačano, a tada je podignuto i utvrđenje na desnoj obali, također u visini prizemlja i prva dva sprata. Krajem XV ili početkom XVI stoljeća drveni most je temeljito popravljen, što je proizvelo opće uvjerenje da ga je izgradio sultan Mehmed II Fatih. Takva percepcija nastala je u vremenu vladavine sultana Sulejmana I Kanunija, kada se gradio Stari most. U više navrata se sredinom XVI stoljeća sultan Mehmed II Fatih navodi kao osoba zaslužna za izgradnju prvobitnog drvenog mosta koji je dotrajao pa je bilo potrebno izgraditi čvrsti objekat od kamena. Na početku naredbe mostarskom kadiji i hercegovačkom nadzorniku mukata Zaimu Mehmedu stoji: “Naređeno je da se most što ga je na rijeci Neretvi između dvije kule izgradio merhum Sultan Mehmed Han ponovo izgradi od kamena.”38 Ista osoba dobila je tri mjeseca kasnije novu naredbu, čiji početak glasi: “Naređuje se ponovna izgradnja mosta kojeg je u mostarskom kadiluku izgradio Sultan Mehmed Han a koji se počeo urušavati. Izvještavaš da je nakon izgradnje novoga mosta njegov luk visok a postojeće kule na ulazima niske. Kazao si kako se dotrajale kule moraju obnoviti, da se moraju uraditi nova vrata na njima i kažeš kako su bile podignute na nasipu.” Popravke drvenog mosta izvršene su najmanje jednom. Arheološki je na osnovu dendrohronoloških mjerenja osvjedočena rekonstrukcija mosta početkom osmanske uprave, u vremenskom intervalu od 1480. do 1520.40 U razvijenom i kasnom srednjem vijeku bilo je više faza izgradnje, dogradnje i rekonstrukcije kompleksa strateškog prijelaza preko Neretve. Iako arheološkim istraživanjima nije deinitivno potvrđena rekonstrukcija lokaliteta tokom pete decenije XV stoljeća, kako navode hroničari Orbini i Lukari, angažman Radina Butkovića kao upravnika na dvoru Stjepana Vukčića Kosače u toj vrsti posla ne treba potpuno isključiti kao mogućnost. To su mogle biti intervencije u vidu manjih popravki iza kojih nisu morali ostati artefakti dostupni u temeljima drvenog mosta i dviju kula. Postoji također mogućnost da je generalna rekonstrukcija mosta početkom osmanske uprave poslužila kasnijim hroničarima kao osnova za naraciju koju će povezati s poznatim hercegom i njegovim istaknutim dvorjaninom. Ako već hercega Stjepana Vukčića Kosaču i njegovog dvorjana gosta Radina ne možemo konkretnije povezati s građevinskom djelatnošću u osnovnoj jezgri Mostara, na području oko utvrđenja i mosta, onda posebno pitanje predstavlja kada zapravo započinje urbanizacija navedenog lokaliteta. Sredinom XV stoljeća izvorni podaci još uvijek ukazuju na skromne graditeljske razmjere. Nedugo nakon razmatranih podataka iz pete decenije XV stoljeća, kako se navodi u dubrovačkim hronikama, spominju se 1452. dva utvrđenja na mostu koja su vojno zauzeli Vladisav Kosača i Vlatkovići, na samom početku pobune protiv hercega Stjepana. Dvije godine kasnije spominje se civitate Pontis koji se na osnovu redoslijeda nabrajanja hercegovih posjeda u povelji Alfonsa Aragonskog i Napuljskog nesumnjivo odnosio na lokalitet na kojem je naknadno nastala gradska jezgra Mostara. Tada je ovdje, na mjestu grada Mosta kako je bukvalno ostao zabilježen u povelji ispisanoj na latinskom jeziku, još uvijek samo strateški prijelaz preko Neretve, bez urbanog načina života. Protekle su pune dvije decenije dok ovaj lokalitet nije prvi put u izvornoj građi dubrovačke provenijencije evidentiran pod nazivom Mostar. Dubrovčani su sredinom 1474. godine darovali tkaninama vrijednim 30 perpera tamošnjeg subašu Skendera.43 Bitno je istaći da je prije uspostave osmanske vlasti Blagaj predstavljao važno administrativno središte Kosača, zadržavši takav status kroz cijeli kasni srednji vijek. Takvo stanje karakteristično je i za prethodno dugo razdoblje, od IX do XIII stoljeća, i prije nego što je Humska zemlja postala dijelom Bosne. Naime, Blagaj je predstavljao političko središte Humske zemlje, a Ston na Pelješcu vjersko i kulturno. Tek dolaskom Osmanlija političko težište počelo se postepeno pomjerati prema sjeveru i obližnjem Mostaru, konkretno iz Bišća u susjednu mostarsku kotlinu. Osmanlije su ovladale širim područjem nakon smrti hercega Stjepana krajem maja 1466, a prije provedenog popisa stanovništva 1468. godine. Iznosile su se pretpostavke u literaturi da su dva utvrđenja na mostu, odnosno kasnije dograđivane osmanske kule Tara i Halebija, gradovi spomenuti sredinom XV stoljeća kao Nebojša i Cimovski. Nebojša se spominje samo u tri navrata, isključivo u poveljama kojima Alfonso Aragonski potvrđuje posjede hercegu Stjepanu. U dva navrata naveden je kao utvrđenje, a treći put kao grad. Cimiako je samo jednom naveden kao utvrđenje u tri Alfonsove povelje. Dinić je riječ Vbrechinich identiicirao kao Brotnjo, pa je ponudio dva rješenja – Cimiako je smjestio ili u Cim kod Mostara ili na područje Brotnja. Anđelić je utvrđenje ubicirao na područje Cima, savremenog zapadnog mostarskog predgrađa, na osnovu čega ga je dalje hipotezom povezao s tvrđavom uz most, tik uz desnu obalu Neretve. Za Nebojšu je tvrdio da je utvrđenje na lijevoj obali Neretve, s druge strane mosta. Konkretnije, Cimiako naveden 1444, ili na drugom mjestu u verziji Cimovski iz 1442, poistovjetio je s kasnije spomenutim civitate Pontis, pomjerivši ga proizvoljno otprilike četiri do pet kilometara zračne linije iz Cima prema jugoistoku. Anđelić pri tome nije pažljivo analizirao dokumente, nego se upustio u slobodniju interpretaciju. Zanemario je bitan detalj: u trećoj povelji Alfonsa Aragonskog, gdje se također spominje Nebojša, Pontis navodi se s pripadajućim utvrđenjima u množini.52 Citirani podatak upućuje na više od jednog utvrđenja na tom području, moguće lociranim na strateškom prijelazu s obje strane mosta. Postavlja se pitanje radi li se ovdje o prije dvije godine spominjanim do castelli al ponte de Neretua. Anđelićeva interpretacija imala bi osnovu samo ako se Nebojša ne bi našao u istom dokumentu s utvrđenjima civitate Pontis, ali bi u takvom pristupu i dalje ostao neriješen problem proizvoljnog pomjeranja Cimiaka iz Cima neposredno uz most. Zbog uočenih nedostataka ne može stajati teza po kojoj je jedno od utvrđenja na lokalitetu Starog mosta Nebojša, a drugo Cimiako ili Cimovski. Bržih promjena u urbanističkom smislu na strateškom prijelazu preko Neretve nema ni po neposrednoj uspostavi osmanske vlasti. Uslijedio je prvi provedeni popis stanovništva uopće na ovim prostorima, kojim je zabilježeno zatečeno stanje među poreskim obveznicima. Evidentirano je samo 16 domaćinstava u neposrednoj blizini utvrđenja i mosta. Kompleks oko mosta nalazio se u nahiji koja se zvala Mostar, drugog imena Koprü Hisar. Evidentiran je kao Koprü Hisar u statusu pazara, s godišnjim prihodom od 5.560 akči. Pored turciziranog pojma Utvrda na mostu, naziv Mostar počeo se koristiti tek po uspostavi osmanske vlasti. Nakon nazivanja nahije ovim imenom uslijedilo je prethodno citirano darivanje mostarskog subaše Skendera iz 1474. godine. Popisom su evidentirana i obližnja naselja koja će u kasnijem, modernom dobu, biti sastavnim dijelovima grada ili se radi o predgrađima savremenog Mostara. Tada, u drugoj polovini XV stoljeća, činila su zasebna naseljena mjesta jer su prilično geografski udaljena od mosta. Poređenjem broja domaćinstava obližnjih naselja vidi se da je Cim imao dva do tri puta više stanovnika od osnovne jezgre grada oko mosta. Gušća naseljenost krajnjeg zapadnog oboda mostarske kotline upućuje na egzistenciju ranije spomenutog naselja Cimovski. To dodatno potvrđuje nepostojanost veze između Cimovskog (Cimiaka, Cimle, Cima) s tvrđavom na mostu, neposredno uz desnu obalu Neretve. Na širem prostoru Humske zemlje gotovo da nije bilo naselja koje se po strukturi privrede razlikovalo od agrarne okoline. Zbog slabog privrednog razvoja zastupljen je općenito manji broj trgova i privredno aktivnih podgrađa. Početkom osmanske vlasti Mostar je još predstavljao mali seoski trg od lokalnog značaja.55 Broj stanovnika Mostara nije se značajnije promijenio ni naredne decenije, prilikom sljedećeg analitičkog popisa, nastalog između 1475. i 1477. godine. Na području oko mosta evidentiran je skroman porast populacije na samo 19 domaćinstava i jednim neoženjenim. Kako je riječ o analitičkom popisu, nosioci domaćinstava su poimenično nabrojani. Zabilježeni su i drugi zanimljivi podaci. Svi poreski obveznici bili su vlaškog porijekla. Pazar Mostar nalazio se u istoimenoj nahiji i pripadao je sandžakbegovom hasu. Analizom prihoda iz popisa u literaturi se zaključuje da je lokalni trg ličio na tipično hercegovačko selo, s dosta stoke i vinograda i malo prihoda od žitarica. Sredinom osme decenije XV stoljeća navodi se poimenično nekoliko predstavnika osmanskih vlasti: osim prethodno spominjanog subaše Skendera iz 1474, sljedeće dvije godine navodi se i vojvoda Baljin. Mostar se i u novom društveno-političkom sistemu nazivao trgovištem, odnosno pazarom, a uz to i tvrđavom, čiji je dizdar Madžar Hamza na tom području uživao timar. Osim dizdara, u analitičkom popisu spominju se poimenično i drugi posadnici tvrđave s timarima u širem okruženju, pretežno na području Nevesinja.59 Na širem prostoru savremenog Mostara s rubnim naseljima i predgrađima popisano je u osmoj deceniji XV stoljeća selo Cim sa 50 domova i osam neoženjenih, 11 domova u Vihovićima, 16 domova i jedan neoženjen u Sutini, te devet domova u Zaliku. Područje oko Cima i dalje je u istom omjeru prednjačilo po gustoći naseljenosti u odnosu na ostala naselja unutar mostarske kotline, kao u prethodnom popisu. Također su evidentirana pusta sela na područjima današnjih općina Široki Brijeg, Čitluk i Ljubuški, koja su pripadala “dijelu nahije Mostar, drugi naziv Koprü Hisar”. Ponavlja se dvojni naziv mjesta kao i u prethodnom popisu stanovništva. Razlog zbog kojeg su opustjela sela na zapadnim dijelovima mostarske nahije su intenzivne borbe neposredno prije i tokom provođenja novog analitičkog popisa na tom području i širem prostoru makarskog primorja, odnosno prilikom uspostave osmanske vlasti i pomjeranja granice prema Mlečanima i Ugrima s donjeg toka Neretve prema rijeci Cetini. Tokom posljednje dvije decenije XV stoljeća u mostarskom utvrđenju nalazio se stacioniran glavni garnizon za upade prema Jadranu. Mostar je predstavljao vojničko uporište iz kojeg je lahka osmanska konjica za kratko vrijeme stizala do Splita i Šibenika. Na razmeđu stoljeća u ovom mjestu egzistirao je i mali trg za roblje. Upravo je politička i vojna nestabilnost u bližem okruženju sprečavala pristup novog političkog sistema ozbiljnijoj urbanizaciji Mostara. Vrijeme za takvo nešto sazrelo je tek početkom XVI stoljeća, kada se širi prostor postepeno paciicirao, a granica se pomjerala dalje prema zapadu. Presudan trenutak desio se oktobra 1506. s vakufnamom Sinan- bega Borovinića. Ovaj potomak srednjovjekovnog bosanskog plemstva dosegao je tokom svoje blistave političke i vojne karijere do najviše državničke pozicije velikog vezira. Može se smatrati osnivačem Mostara kao urbane sredine jer je u svojstvu hercegovačkog sandžak-bega dao presudan početni doprinos razvoju strateški bitnog naselja Osmanlijama, tako što je podigao prvu džamiju koja nosi njegovo ime, a osim džamije i hamam. Sinan-pašina džamija izgrađena je na Mejdanu, nekih 300 metara sjeverno od tvrđavskog kompleksa unutar kojeg je most. Nakon pravne legalizacije vakufname, koja je izvršena između 9. i 19. oktobra 1506. godine, Mostar je dobio status kasabe. Time je naselje skromnih razmjera oko mosta deinitivno preuzelo primat nad svim ostalim obližnjim naseljima u mostarskoj kotlini, postavši jezgrom novog grada. Radi poređenja, po istom principu se vakufnama Isa-bega Ishakovića iz 1462. smatra osnovnim polazištem urbanog razvoja Sarajeva, iako je na tom prostoru i ranije bio prisutan kontinuitet života. Ranija politička težišta na području obližnjeg Visokog ili također prostorno bliskih Bobovca i Sutjeske, značajnih za Bosnu u kasnom srednjem vijeku, pomjerila su se prema Sarajevu. Uporedno posmatranje bosanskih srednjovjekovnih i osmanskih gradskih naselja pokazuje da su se osmanski gradovi najčešće nadovezivali na srednjovjekovne gradove i trgovišta, rjeđe na naselja seoskog tipa. Srednjovjekovna središta su stagnirala, a glavni osmanski gradovi Sarajevo, Tuzla, Banja Luka i Mostar nisu imali nikakve značajnije srednjovjekovne prošlosti, nego su se razvijali na tlu ili u blizini ranije jedva poznatih trgovišta ili malih utvrda. Urbani razvoj Mostara započeo je s vakufnamom Sinan-paše Borovinića. Političko težište na regionalnom nivou deinitivno se tada pomjerilo iz obližnjeg srednjovjekovnog Blagaja u novovjekovni Mostar. Proces tranzicije političkog središta nekadašnje Humske zemlje, odnosno kasnijih hercegovih posjeda, trajao je pune četiri decenije. Započeo je osmanskim vojnim zaposjedanjem šireg područja nakon smrti Radinovog sizerena hercega Stjepana 1466. godine. Okončan je pravnom regulativom u vidu vakufname Sinan-bega Borovinića iz 1506. godine. Radin Butković je bitna osoba za proučavanje političkog i vjerskog života sredinom XV stoljeća, kada je bio konstantno prisutan na dvoru hercega Stjepana Vukčića Kosače. Može se duže pratiti kroz sačuvane izvorne podatke, vezano za brojne diplomatske aktivnosti. Na početku političke karijere proveo je okvirno deceniju u službi velmoža Pavlovića, a potom je veći dio svjetovnog angažmana bio u službi Kosača. Uporedo je prošao više vjerskih zvanja unutar hijerarhije Crkve bosanske. Ostao je zabilježen kao hercegov blizak saradnik, bio je osoba od najvećeg povjerenja svog svjetovnog sizerena. Prepoznat je kao takav i u kasnijem vremenu nastanka dubrovačkih hronika, gdje je evidentiran s funkcijom majordoma, upravnika na hercegovom dvoru. Naracije su mu dale još jednu bitnu ulogu – evidentirale su ga kao osnivača grada Mostara. Komparacijom s podacima iz sačuvane izvorne građe dubrovačke provenijencije mogao bi se steći takav utisak, jer se nesumnjivo radilo o jednom od najznačajnijih diplomata hercega Stjepana. Radinov politički angažman za svjetovnog sizerena bio je zaista intenzivan sredinom XV stoljeća, kada su hroničari Orbini i Lukari vremenski odredili osnivanje gradske jezgre Mostara, što je prividno upućivalo na tačnost njihovih tvrdnji. Detaljnim arheološkim istraživanjima na lokalitetu Starog mosta i obližnjih kula pokazalo se da nije bilo značajnijih građevinskih intervencija u to vrijeme. Generalna rekonstrukcija strateškog prijelaza preko Neretve izvršena je tek po uspostavi osmanske vlasti, nalogom sultana Mehmeda Fatiha u drugoj polovini XV stoljeća, što je mogla biti osnova za zabunu u kasnijim hronikama. Nije isključeno da je Radin Butković zaista bio zadužen za popravke na mostu, ali o takvim aktivnostima nisu ostali sačuvani materijalni dokazi. Na osnovu analize osmanskih popisnih deftera provedenih tokom sedme i osme decenije XV stoljeća vidljivo je kako su na širem prostoru mostarske kotline evidentirana raštrkana skromna naselja seoskog tipa. Nije bilo tragova nekog značajnijeg naseljenog mjesta. Takvo zatečeno stanje je razumljivo, uzimajući u obzir neposrednu blizinu Blagaja, političkog i administrativnog središta u srednjem vijeku. Urbanizacija Mostara s osnovnom jezgrom oko mosta započinje 1506. godine, s vakufnamom Sinan-bega Borovinića. Sinan je domaći čovjek, potomak starog bosanskog plemstva iz prethodnog političkog sistema. Koncentracijom planske urbanizacije oko izgrađenih Sinanovih javnih objekata preostala naselja unutar mostarske kotline postala su periferna i zadržala su seoski karakter.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: „LIJEPI LI SU MOSTARSKI DUĆANI“ – O LINGVISTIČKOME KRAJOLIKU MOSTARA: TEORIJA I PRAKSA MOSTARSKE URBANONIMIJE
PODNASLOV: N/A
STRANA: 653-672
AUTOR(I): Indira Šabić

Kada se govori o rodnoj grudi, plemenitoj baštini, djedovini ili očevini, prostor ulazi u područje emocija, pa se zapravo progovara iz ugla emocionalne topograije. Razlozi koji provociraju takvu povezanost počivaju u osjećaju projektivne identiikacije, pripadanja prostoru rođenja, gdje se niče i puštaju korijeni, gdje se konstruira lični, kulturni, nacionalni identitet. Iz takvih osjećanja pripadnosti i domoljublja ponikli su etnici i etnonimi, kao obilježja identiteta i potvrde tijesne veze čovjeka i prostora koja traje od iskona. Proces primjene oznaka posjeda u vlasništvu započeli su daleki preci, koji su stvorili geografska imena kako bi identiicirali prostor blizak domu. Isprva se obrasci nisu širili dalje od prve rijeke ili brda, ali kako se širilo lokalno znanje, društvo usložnjavalo a vlasništvo povećavalo, rasla je potreba za lakšom orijentacijom u prostoru – prirodi i svojini, svome, tuđem i zajedničkome zemljoposjedu. Toponimija tako denotativno i konotativno svjedoči o čovjeku, predstavlja njegovu kulturno-povijesnu baštinu, zavičajnu prepoznatljivost i posebnost (etnolingvistički, društveno-ekonomski, izičko-geografskim element i sl.). Tako se kolokaciono govori o dinarskome tipu čovjeka, Bosancima koji su kao od brda odvaljeni, Hercegovcima koji svijet naseliše a sebe ne raseliše.Toponimi su utoliko važniji jer „pretvaraju izičko-geografsku stvarnost u povijesno i društveno iskustvo“ i iz razloga što su „najvažnija značajka nacionalnog i teritorijalnog (prostornog) identiteta“. Zbog različitoga pristupa toponimima u lingvističkim, pa i uže deiniranim – onomastičkim istraživanjima, moguće je potvrditi različite podjele toponima, odnosno probleme u klasiikaciji, a s tim u vezi i u toponimijskoj terminologiji. Krenuvši pravilom Ocamove britve da je valjano ono najjednostavnije, prema načinu obrazovanja i strukturi, toponimi mogu biti prosti i složeni, ovisno o karakteru imenovanoga objekta mogu biti imena prirodnih objekata i imena objekata nastalih ljudskim djelovanjem, s obzirom na radijus prepoznatljivosti iziogeografskoga objekta mogu biti mikrotoponimi i makrotoponimi, prema vrsti imenovanoga objekta izdvajaju se: ekonimi/ ojkonimi, hidronimi, horonimi, oronimi, dromonimi, agroonimi, drimonimi i urbanonimi.. U nastavku rada fokusirat ćemo se na posljednje navedene toponime, tačnije njihov dio – urb(an)onime, odnosno imena unutargradskih objekata. Dok toponimi imaju široko postavljenu deiniciju zemljopisnih imena, da su onimijska kategorija koja se odnosi na zemljopisne objekte pri čemu makrotoponim predstavlja veće a mikrotoponim manje iziogeografske površine, dok su imena urbanih objekata,urbonimi ili urbanonimi, oblikovani od lat. urbanus i onym, a deinirani kao: subkategorija toponima, posebna su vrsta mikrotoponima, vlastito ime bilo kojeg unutargradskoga topografskog objekta (Подольская 1998), sveukupnost svih naziva unutargradskih objekata, kako trenutno postojećih, tako i korištenih u prethodnim razdobljima (Мезенко 1991). Isti autori na urbanonime upućuju: imena saobraćajnica: ulica, avenija, prilaza, sokaka;nesaobraćajnih površina: trgovi, parkovi, tržnice; imena zdanja u kojima čovjek može zauzeti intra ili ekstralokativan položaj: restorani, hoteli, bogomolje, dvorane, administrativne i obrazovne ustanove itd. To urbanonimiju deinira skupom imena vrlo heterogenih objekata, ali čije su jedinice ipak međusobno usko povezane, isprepletene i obavljaju iste ili bliske funkcije, što je temelj za njihovo integriranje u jednu klasu toponima. S tim u vezi, u taksonomijskome modelu toponimije, toponim je hiperonim pojmu urbanonim, koji opet kao temeljni nivo konceptualizacije, u svojoj domeni obuhvata mnoge hiponime, i to: agoronimi – imena trgova, agronimi – imena različitih parcela; agroonimi – imena polja; drimonimi – imena šumskih područja; dromonimi/hodonimi – imena ulica, prilaza; emporonimi – imena trgovina, restorana, kafeterija, hotela; oikodomonimi – imena zgrada, stambenih zdanja; eklezionimi – imena bogomolja, hramova, crkava, samostana i manastira; plateonimi – imena skverova; geironimi – imena mostova; urbanih oronimi– imena gradskih okruga i četvrti; hagio, obuhvativši javne cestovne znakove, nazive ulica ili mjesta, natpise na zgradama i druge tragove pisanoga jezika na javnim mjestima. Ovakve deinicije omogućavaju interferiranje elemenata i analizu na onomastičkom, semantičkom i semiotičkom planu. Budući da su urbanonimi identiikatori gradskih objekata, da pružaju jezičku i urbanu sliku nekoga prostora, stvarajući lokalni identitet i često dobrobit, savremena lingvistika je prepoznala njihovu ulogu i veliki značaj. Domaći lingvisti relativno nedavno su počeli provoditi posebne onomastičke studije o urbanonimima, pa stoga nisu svi sistematizirani i pomno analizirani. S tim u vezi, u ovome radu pristupa se mostarskoj urbanonimiji na način da se analiziraju lingvistička rješenja u odabiru i standardizaciji urbanonima. Budući da službena urbana imena općenito ne nastaju spontano, već konvencionalno, pored unutarlingvističkih faktora bit će dijalogizirano i s izvanlingvističkim faktorima koji su utjecali na mostarsku urbanonimiju, odnosno, ovaj pristup urbanonimima podrazumijevat će bilježenje, opisivanje i analiziranje u sociolingvističkom i kulturnom kontekstu. Emporonimi (grč. empórion – trgovište + onim – ime) označavaju imena različitih tipova gostionica (aščinice, buregdžinice, picerije, poslastičarnice i restorani brze hrane; kafeterije i barovi; hoteli, moteli, pansioni), trgovina (marketi, traike, suvenirnice, pekarne, piljarnice, apoteke), frizeraji i slični objekti. Raznorodni su motivi koji su sudjelovali u procesu oblikovanja emporonima, kao i načini tvorbe. Nastaju: a. onimizacijom, b. transonimizacijom, c. sintagmatski i kao d. hibridne konstrukcije. a. Onimizacijski Proces prelaska opće imenice u vlastito ime, ostvarivao se sljedećim načinima: - opća imenica za realije iz trgovačke domene > emporonim – trgovišta: Bazaar, Magaza, Keš - opća imenica za oznaku terena na kome ili pored kojega je objekt nastao > emporonim – gostionice: Behar, Smokva, Kaldrma, Veranda, Podrum, Musala, Divan, Teatar; pansioni/hosteli: Konak, Čardak, Vila divani, Vila Old Garden - opća imenica za realije iz ugostiteljske domene > emporonim – gostionice: Sahan, Zalogajnica - opća imenica za označavanje atmosfere, metaforizacijom > emporonim – gostionice: Merak, Pauza - opća imenica za označavanje restoratera > emporonim: Udovice b. Transonimizacijski Emporonimi su nastajali i na temelju postojećih imena, preobrazbom već ostvarene onimijske kategorije tj. migriranjem imena, i to prelaskom: - antroponim > emporonim – gostionice: Michelangelo, Schumann, Galiano; hoteli/apartmani: Hotel Almira, Villa Sulejman, Hotel Bevanda, Pansion Omer, VillaAnri, Villa Bašić, Villa Velagić, Villa Vežić, Hostel Deny, Hostel Vedran, Hostel Miran - toponim> emporonim – gostionice: Babilon, Balkan, Europa, Roma, Saray, San Remo; hoteli/apartmani: Hotel Hercegovina, Hotel Mostar, Vila Vienne - urbani horonimi> emporonim – restoran: Taksim; kafeterija: Stari Grad, Avenue - hidronim> emporonim – restoran: Radobolja, Neretva - ideonim > emporonim – restoran: Pinocchio, Pero Ždero - geironim > emporonim – restoran: Stari most; hotel: Kriva ćuprija; apartmani: Old Bridge, Golden Bridge - etnonim>emporonim – restoran: Goranci - kosmonim > emporonim – restoran: Taurus c. Sintagmatski Emporonimi mogu biti oblikovani i sintagmatski, kada u gramatičkome pogledu imaju određenje odredbenoga spoja riječi i odliku kongruencije, dok u semantičkome pogledu pružaju više informacija o gostionici ili usluzi, odnosno mogu značiti: - oznaku terena na kome ili pored kojega je objekt nastao: Pod lipom, Pozorišna kafana, Crveni han - vrstu proizvoda ili sam proizvod koji se poslužuje: Mediterana Delicata, Mliječni restoran, Kebab house - posredno egzotizam, zapravo metonimijskim konceptom A za B, odnosno tipom DIO ZA DIO, preko toponima (restorani: Bella Italia, Porto pizzeria) ili prototipičnoga spomenika (restoran Kineski zid) iz mjesta izvorne kuhinje referira na egzotizam. Često, s istom intencijom ime gostionice oblikovano na stranome jeziku čija se kuhinjska kultura prezentira i poslužuje: Ristorante Mio Pasto, Bella Vista Mostar, Napolitano, Mozzarella, Taze Delicatessen, Malo misto. - lokalnu poštapalicu: Niđe veze, metaforični izraz: Gladne oči. d. Hibridni Emporonimi koji nisu nastali na temelju transonimizacije ili onizacije, već predstavljaju strukturu raznorodnih elemenata, koja može da znači: akronim, niz inicijala, spoj slovnih, brojčanih ili drugih znakova, ili permutiranje slogova: Iz potrebe za vodom i drugih praktičnih razloga, ljudi su se naseljavali uz rijeke, da bi se uspostavom stalnih naselja pojavila i potreba interakcije stanovnika, radi komunikacije i razmjene dobara, pa su ljudi odlučili olakšati prijelaz i prijenos imovine na suprotne obale. Tako su nastali mostovi kao simboli spajanja obala i ljudi. Mostovi su bili potrebni na cestama koje povezuju gradove. Fizički izgled i funkcija ovih objekata klasiiciraju ih u imena/onime, dok su ranije smiještani u domenu hodonimije, zbog njihovog značaja i speciičnosti novija ih istraživanja deiniraju zasebnom kategorijom nazvanom geironimi, od grč. γέφυρα – most + onim – ime, što je kao pojam jednako kao i hodonimi uži od urbanonima.Geironimi se ostvaruju u sljedećim konstrukcijama: - prisvojni pridjev urbanog horonima/četvrti + most: Lučki most, Carinski most - opisni pridjev + most/ćuprija: Stari most, Južni most, Kriva ćuprija - most + nomina antroponymica u obliku G jd. –geironim izražava odnos čovjeka prema objektu i označava individuu koja je direktno ili indirektno, preko svoga istaknutog statusa (socijalnog ili historijskog) povezana s terenom na kome je most nastao: Most Hasana Brkića, Most Franje Blaževića, Most Mujage Komadine (Lučki most) - pridjev na –ov nastao od osobnoga imena u svrhu komemoriranja istaknute ličnosti: Titov most Kako su se društvene zajednice usložnjavale bilježeći populacijski razvoj, i kako je konsolidacija među društvenim zajednicama uspješnija usljed prostorne interakcije – razmjene informacija i dobara, tako su naseljena mjesta postala prenapučena i s odlikom sve većega ekspanzionog urbanizma, a interakcija među njezinim članovima i prolaznicima otežavajuća, prema kauzalnosti je uslijedila potreba za iznalaženjem rješenja u korist lakše prostorne orijentacije. Isto je rezultiralo uvođenjem naziva ulica, kvartova, objekata i sl. koji su u javnom prostoru na semiotičkoj, semantičkoj i socijalnoj razini deinirani važnim komponentama kolektivne memorije i historijske kulture naroda, dok su u pogledu izraza, odnosno lingvistike deinirani kao imena/ onimi, i to različito s obzirom na to šta je objekt imenovanja. Tako su u odnosu na urbonim oblikovani mnogi hiperonimi: hodonimi, odonimi ili dromonimi – imena ulica, prolaza, avenija, bulevara; agoronimi – imena trgova Relevantna istraživanja o razvoju mostraske urbanonimije, utvrdila su da je u XVI st. Mostar imao formiranih osam mahala, što s obzirom na tvrđeni strukturu koja deinira mahalu kao preteču gradske četvrti, svjedoči da je grad imao jasno izdiferenciranu uličnu mrežu koju su u svakoj mahali činile: glavna ulica – spona s čaršijom, sporedna – glavni sokak, uz splet pristupnih puteva – sokaka i čikmi. Zbog laške orijentacije u prostoru oko čaršije, ili iz potrebe isticanja pripadnosti džematima (budući da je mahala taj status dobivala utvrđivanjem džemata), mahale su imenovane, a jednako tako i ulice u i oko iste. Imenovane su po bogomolji, njenome legatoru ili obilježju terena. Međutim, imenovanja su bila nedosljedna, pa su neki prostori imeli višestruka imena, drugi često preimenovani, treći nisu uopće imenovani. Tek u drugoj polovini XIX st., sa Zakonom o građenju i drumovima iz 1863. i Zakonom o gradskim općinama iz 1877. godine, počelo se raditi na sistematizaciji urbane jezgre, koja će u posljednjem desetljeću XIX st., s austro-ugarskom upravom poprimiti izgled urbane strukture srednjoeuropskoga tipa. Kako se, u razdoblju od 1879. do 1910. godine, broj stanovnika povećao se s 10.848 na 16.392, broj kuća s 1909 na 2769, a broj stanova s 2535 na 3429, javila se potreba za preciznijim imenovanjem prostora i obrojčavanjem ulica i kuća. Tako je Gradsko vijeće 19. 7. 1894. godine, donijelo odluku da sve ulice moraju imati ime, da se table s imenom ulice vidno istaknu na njezinome početku ulice, i da se uvede brojčana alokacija kuća, na način da desna strana ulice nositi parne, a lijeva neparne brojeve. Već su na sjednici 21. 11., usvojena imena ulica. Na pločama su ispisivana trojezično, na latinici, arebici i ćirilici, a primjerak ploče i danas je sačuvan na početku Kusalove ulice.3 Atestirajući nazive i preimenovanja ulica u Mostaru, Tibor Vrančić je utvrdio 200 imenovanih ulica 1899. godine. Imena su pored uobičajenih naziva iz bosanskoga jezika za oznaku terena, sadržavala oznake vremena u kojem su nastajala: Rudolfplatz, Rizzigasse, Haupt strasse Carina, Sauerwald, Parallel, Stephanie Alee. Danas, iste ulice, uglavnom, nose druga imena. TIPOLOŠKO-STRUKTURALNA ANALIZA Ovaj tip onima je moguće analizirati iz različitih lingvističkih disciplina, i različitih perspektiva unutar samo onomastike. S tim u vezi, polazna je podjela prema objektu imenovanja: - hodonimi: Alekse Šantića, Mostarskog bataljona - agoronimi: Španski trg, Trg 1. maj, Trg Ivana Krndelja, Trg hrvatskih velikana - urbani horonimi: Carina, Brankovac, Grad, Bjelušine, Luka, Ričina, Cernica, Zahum, Prethum, Donja mahala i Podhum. Građu je moguće analizirati prema tome da li su nastali od proprija ili od apelativa, unutar različitih derivacijskih postupaka. S obzirom na takvu postavku, moguće je razlikovati formule: R, ID + R i R + ID. Označavajući vrstu saobraćajnice, ID predstavlja identifikator, odnosno identifikacioni član. R označava referenta i on izričito ukazuje na prisutnost, postojanje ili relevantnost osobe, mjesta, predmeta, 3 Centar za informaciju i dokumentaciju Mostar, http://www.cidom.org/?p=17579, posjećeno: 2. 8. 2021. događaja koji se imenuje, može biti jedini član hodonima (od apelativa), to je i oznaka za diferencijalni član formule, i realizira se u oblicima: opća imenica, antroponim, priimak (atributiv), prezime ilinadimak i toponim. Prema obliku diferencijalni član, referent R može biti: a) imenica ili sintagma u obliku: – Rnom. jed.: Musala, Bulevar, Konak, Tekija, Hendek, Rondo, Šehitluk – R gen. jed.: Alekse Šantića, Rade Bitange, Ante Starčevića, Osmana Đikića – Rgen. jed. ili mn.: Kraljice Katarine, Kralja Tvrtka, Kralja Tomislava, Braće Bošnjića b) posesivni pridjev u obliku: – R -ev(a), -ov(a), -in(a): Dizdareva, Karađozbegova, Kavazbašina – R-ska, -čka: Školska, Franjevačka U pogledu strukture R može nastati: direktno proprijalizacijom, suiksacijom proprija ili apelativa, i složeno – sintagmatski: - od apelativa u obliku jednočlane formule: Musala, Bulevar, Konak, Tekija, Hendek, Rondo, Šehitluk - od apelativa preiksacijom u jednočlanoj formuli: Podharem - od apelativa suiksacijom u jednočlanoj formuli: Dračina - od apelativa u obliku višečlane formule:Stari Pazar, Kriva ćuprija, Mala Tepa, Stari most - od posesivnih pridjeva na –ska, –čka u formuli:R-ska/- čka + (ID): Dalmatinska, Kalhanska, Splitska, Medreska, Hatovska, Rudarska, Školska, Franjevačka, Zagrebačka, Ilička, Dubrovačka - od posesivnih pridjeva na –ina, –ova, –eva izvedenih od proprija – antroponima, u obliku jednočlane formule: Zvonimirova, Onešćukova, Čevrina, Čordina, Ćemalova, Ćiberova, Dizdareva, Lacina, Glavanova, Đozlina, Kablarova, Kahvina, Kalemova, Karadžina, Karađozbegova, Kavgina, Kavazbašina, Kenjarova, Kresina, Kurtova, Pipina, Ploskina, Rudanova, Bajatova, Rudinčeva, Soldina, Šarčeva, Šegetalova, Škorina - od proprija u obliku jednočlane formule: Alajbegovića, Alikalića, Bajrića, Muštovića, Behlilovića, Bilića, Biščevića, Brkića, Čelebića, Čerkića, Ćemalovića, Ćirića, Demirovića, Drljevića, Džinovića, Faladžića, Hadžajlića, Hadžića, Halimića, Hrnjića, Jakirovića, Jusića, Kapića, Kazazića, Krpića, Lubića, Mačkića, Milavića, Oručevića, Ramića, Seića, Silića, Solakovića, Neimarovića. Hodonimi s oznakom kolektiva, prepoznatljivi su svojom imenskom strukturom, koja je zadana određenim suiksima u množinskim oblicima i njihovim odnosom prema antroponimijskoj osnovi. S obzirom na značenje, prepoznaju se kao patronimički. - od proprija u obliku priimak + antroponim: Kneza Branimira, Kralja Tomislava, Maršala Tita, Kneza Domagoja, Kraljice Katarine, Kralja Tvrtka - od proprija u obliku višečlane antroponimijske formule: (ID) + R1 gen. jed. + R2 gen. jed.: Alekse Šantića, Ahmeta Seida, Ante Zelenike, Rade Bitange, Pere Lažetića, Ante Starčevića, Bore Radana, Šadira Palate, Drage Palavestre, Šerifa Husrefovića, Hilme Hakala, Džeme Dragnića, Osmana Đikića, Envera Arapandžića, Husnije Repca, Husrefa Čišića, Gaše Ilida, Mladena Balorde, Rifata Frenje, Mehe Tase, Muhameda Hadžiomerovića, Adema Buća, Muje Bjelavca, Huse Maslića, Predraga Škrobida, Gojka Vukovića, Alice Rizikala, Salke Šestića, Stjepana Radića, Beće Trbonje, Ahmeta Pintula, Živote Neimarovića - (ID) + R1 gen. jed. + R2 + R3gen. jed.:Jakova Baruha Španca, Ive Lole Ribara, Ismeta Pihe Krese, Osmana Ose Grebe, Mustafe Čimbe Ćemalovića, Riste Miličevića Čiče, Stjepana Štefe Šulentića, Nikole Šubića Zrinskog U semantičko-motivacionom pogledu diferencijalni član R može biti izveden od različitih apelativa za oznaku terena i od proprija, i to od antroponima Najbolji primjer nastanka i preobrazbe hodonima, s obzirom na određene periode u historiji Bosne i Hercegovine, jeste grad Mostar. Prvi službeni nazivi ulica nastali su u vrijeme rane austrougarske uprave kada su imenovane ulice u duhu ondašnjeg svjetonazora i uprave, da bi za vrijeme njemačko-ustaške okupacije marginalizirane ulice zadržale tradicionalne narodne nazive, dok su nazivi glavnih gradskih ulica evociranjem, komemoriranjem osoba, pojava, događaja iz upravnoga sistema, odražavali službenu ideologiju vladajućega režima. Nakon 1945. godine, kriterij u procesu imenovanja ulica bila je službena ideologija komunizma, te su skoro sve važnije ulice preimenovane i nazvane po osobama, ustanovama i organizacijama vezanim za Narodnooslobodilačku borbu, odnosno oslobodilački antifašistički pokreta u Jugoslaviji. Novi val preimenovanja uslijedio je poslije rata u Bosni i Hercegovini poslije kojega Bulevar uvjetno dijeli grad na bošnjački i hrvatski i upravo je ta podjela isprovocirala različite motive u imenima ulica. austrougarski period jugoslavenski period danas Rudolf platz > Aleksandrov trg > 1. maja Haupt Strasse Carina > Maršala Tita > Maršala Tita Sauerwaldova > Kralja Tomislava > Mladena Balorde Parallel > Bulevar narodne revolucije > Bulevar Stéphanie Allee > I dio:Šetalište Vojvode Mišića> Lenjinovo šetalište II dio: Šetalište JNA > > Nikole Šubića Zrinskog Kneza Branimira „ČUDNA JADA OD MOSTARA GRADA“4 S obnavljanjem samostalnosti Bosne i Hercegovine, započeo je proces preimenovanja ulica, kao jedan od načina organiziranog i prisilnog zaborava, ranijih uličnih naziva i ideologije na koju su isti referirali, i evociranja novih mjesta kolektivne memorije. U procesima preimenovanja bilo je i slučajeva da su ulica dobile sasvim općenite, a neke i vrlo neprikladne i disfemističke nazive, po učesnicima zločina holokausta, odnosno po ratnim zločincima, npr. Mile Budaka, Jure Francetića, Lorković-Vokića, Ive Zelenike Tovarnika i Đure Spuževića, imenovane po istaknutm vojnim i političkim dužnosnicima NDH. Iako su i ranije postojale građanske inicijative i peticije u cilju preimenovanja spornih imena ulica, značajnu promjenu u tom pravcu trebao bi donijeti Zakon o negiranju genocida kojeg je Valentin Inzko, Visoki predstavnik za Bosnu i Hercegovinu, bonskim ovlastima donio u cilju spriječavanja govora mržnje i uopće omraženosti u Bosni i Hercegovini, Začetak gradske četvrti ili kvarta u gradovima Bosne i Hercegovine treba tražiti u mahali koja se kao speciičan oblik naselja formirala izgradnjom kuća i puteva do njihs glavne ulice, uz sagrađenu džamiju, harem i mekteb. Hijerarhijski izgrađenom mrežom puteva mahale su, povezane sa čaršijom i međusobno, značile dijelove jedinstvenoga urbanog sustava grada. Tijekom XVI st. mostarske su mahale nastajale kao samostalne stambene zone, da bi se u XVII st. skoro popunio prostor između njih, kada se grad počeo homogenizirati kroz povećan broj stanovnika u mahali, i povećanjem broja mahala. To je vrijeme početka spajanja i prerastanja po nekoliko mahala u deset mostarskih tradicionalnih kvartova (zbroj više mahala) koji se često i dalje zovu mahalama. Tako nastaje deset mostarskih naselja na lijevoj obali Neretve: Carina, Brankovac, Grad (danas Stari Grad), Bjelušine i Luka, a na desnoj: Ričina, Cernica, Zahum, Prethum (danas Donja mahala) i Podhum. Danas su među gradskim četvrtima i Mazoljice, Pasjak, Đikovina, Balinovac, Bijeli Brijeg, Zgoni, Avenija i Panjevina. U pogledu semantike, to su uglavnom imena: 1.u formi nomina topographica, koja odražavaju prirodna svojstva regije: Luka < luka – komad plodne zemlje uz vodu;Pasjak <pasjak – divlje zelje;Cernica < cer– hrast, lat. Quercus cerris, ili prema boji cerna, budući da je u blizini bila Crnaulica (danas Kneza Višeslava) što bi ukazivalo na sastav tla ili dio na kojem guste sjene prave drveća – principom lucus a non lucendo; Ričina < rijeka > ričina – vodeni usjek, budući da su rijeku Radobolju razvodili kanalima za navodnjavanje; Zahum, Podhum< Hum – oronim iznad Mostara, koji ima ulogu toponomastičkoga orijentira; Bjelušine, Bijeli Brijeg (bijela – prema boji stijene ili padina brda Stolac i susjednih obronaka Veleži na koje se stoljećima nanio svijetao pijesak; 2. u formi nomina antroponymica koja uzazuju na vlasništvo ili ostvarenje neke osobe: Brankovac, Panjevina; 3. koja odražavaju čovjekovu intervenciju na terenu: Zgoni < zagon/zgon – srednjovjekovni zemljišni posjed; Carina < carina – daća koju su na svojem području ubirali vladari na robu u unutarnjem prometu; Stari Grad < grad – tvrđava, uprava ili jezgra unutar gradskog sistema; Donja Mahala < mahala – dio jedinstvenoga urbanog sustava grada, četvrt; Avenija < francuski avenue – prilaz, put kojim se dolazi u neki grad, kojim se prilazi trgu, zgradi i sl.; u Mostaru su postojale dvije avenije: Stéphanie Allee (prema Stéphanie Clotilde Louise Herminie Marie Charlotte, supruzi Rudolfa, sina austrijskoga cara Franje Josipa) i Avenija 14. februar koja je zabilježila semantičko i prostorno proširenje: ime je reducirano samo na Avenija dok prostrorno danas označava gradsku četvrt. EKLEZIONIMI – IMENA BOGOMOLJA U korpusu eklezionima, urbanonimi često imaju složeu strukturu, predstavljaju višerječne izraze, tzv. urbanonimske formule koje sadržavaju: a) lično ime legatora koji je izgradio bogomolju, ili b) hagionim. Prvi tip imenovanja svojstven je islamskoj tradiciji imenovanja objekata, dok su urbani hagiotoponimi svojstveni tradiciji kršćanstva. a) nomina antroponymica + objekt imenovanja Proces osnutka mahale počinjao je izgradnjom kuća i putne mreže, unutar mahale i u sponi sa čaršijom, i završavao izgradnjom džamije, harema i mekteba. Temeljno je pravilo bilo da svaka mahala nosi ime bogomolje, to jest legatora koji ju je izgradio. Tako su u XVI st. izgrađene: Sinan-pašina, Ćejvan-Ćehajina, Karađoz-begova, Hadži-Memije Cernice, Nezir-agina, Mehmed-Ćehajina, Čurči-Ahmedova, Derviš-paše Bajezidagića džamija; u XVII st.: Ali-hodžina, Bajezid-hodžina, Hadži- Balijina, Memi-hodžina, Fatime-kadun, Roznamedžijina, Husein- hodžina, Tere Jahja, Ćose Jahja, Sevri-hadži-Hasanova, Ibrahim-agina, Hadži-alibega Lafe, Baba-Beširova, Kamber-agina, Haiz-hodžina, Hadži-Velijina, hadži-Ahmed-age Lakišića, hadži-Huseina Kotle, Zirain-Ahmed-agina, Ćevrina džamija; u XVIII st.: Ahmeda-Kotle džamija. b) objekt imenovanja + hagionimi Franjevačka crkva i samostan sv. Petra i Pavla, Crkva Svetog Ivana Apostola i Evanđelista, Katedrala Marije Majke Crkve, Sveti Matej, Crkva sv. Tome apostola, Crkva Krista Dobrog Pastira, Crkva sv. Franje, Crkva svetog Ivana Krstitelja, Crkva sv. Ante, Crkva presvetog srca Isusova, Pravoslavna crkva Svete Trojice, Crkva rođenja presvete Bogorodice Relevantna istraživanja o razvoju mostarske urbanonimije, utvrdila su da je u XVI st. Mostar imao formiranih osam mahala kao prvih urbanih horonima, s jasno izdiferenciranim uličnim mrežama kroz sokake, čikme i gradske objekte, svjedočeći razvijenu shemu urbanonima, prostih i višerječnih izraza (urbanonimskih formula). Tokom uprave Austro-Ugarske, i poslije za vrijeme Jugoslavije, urbanistička struktura dobila je oblike koji su, uz izvijesne nadogradnje i širenja, zadržani do danas. Suprotno tome, imena istih gradskih struktura – urbanonimi, kao markeri urbanoga prostora, često su mijenjani, uglavnom iz vanjezičkih razloga. Sudbina urbanonima je postala instrument ekstremne nacionalizacije jer preimenovanjem urbanonima značio je pokušaj mijenjanja prostornog (indirektno nacionalnoga) identiteta. S tim u vezi, analizirajući preimenovanja mostarskih urbanonima, moguće je posvjedočiti promjene u sinhronoj i dijahronij urbanonimiji, zaključivši da je do ekstremne nacionalizacije dolazilo u više talasa, ali da su tri najistaknutija: vrijeme njemačko-ustaške okupacije, vrijeme komunizma i vrijeme nakon obnavljanja samostalnosti Bosne i Hercegovine. Primjećuje se da je do pojave, a posebno do promjene urbanonima došlo zbog opće promjene državne politike i vjerskih sfera, a u korist rastućeg nacionalizma budući da i danas u Mostaru postoje urbanonimi koji svjedoče neprikladne i disfemističke nazive po učesnicima zločina holokausta, budući da intenzitet komemorativne funkcije ne slabi, i zaključno da orijentacijska funkcija urbanonima zapravo nije suštinska. Tako se do daljnjeg mostarski antroponimski urbanonimi ostvaruju u svojoj konotativnoj funkciji, obilježavajući povijesne događaje i ličnosti, zrcaleći nimalo poželjnu sliku lingvističkoga krajolika. Dok nacionalističko razmišljanje zauzima pozadinu, pragmatična razmatranja ne dolaze u prvi plan. Ali usuđujemo se pretpostaviti da neki ili čak mnogi od onih koji iznose pragmatične argumente svoju intuitivnu nevoljkost da mijenjaju urbanonimski sistem, opravdavaju racionalnim razlozima: političkom nekorektnošću prema ovome pitanju.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: RASPJEVANI I OPJEVANI MOSTAR
PODNASLOV: N/A
STRANA: 343-358
AUTOR(I): Elbisa Ustamujić

Prirodna oaza i ugodna životna sredina, te kamena zdanja velike ljepote učinile su Mostar osobenim poetskim medijem u kojem su empatija i ljubav dominante kreativnog naboja. Tu se pjesnici rađaju ili ga pohode i u njemu propjevaju elanom novog zamaha, poput Muse Ćazima Ćatića i Skendera Kulenovića koji su u Mostaru ispjevali svoje najvrednije pjesme i tako zaključili pjesničke opuse. Očaravao je Mostar pjesnike i putopisce i kada su bili samo prolaznici, kao što je veliki lirski pjesnik Miloš Crnjanski, koji se na povratku sa liječenja iz Italije susreo s Aleksom Šantićem i s njim popio kahvu na čardaku kule kraj Mosta, a onda u Beogradu napisao pjesmu jakog naslova Život. Iskustvo povratnika iz besmisla rata poentirano je u prvom stihu: Sve to ne zavisi odnas. Interesantno je da je prva asocijacija na smisao života ljepota viđenog i doživljenog: Sjetim se kako beše lep, / nad vodama dubokim nekim, / Kao mesec beo, / Sa lukom tankim i mekim, / Jedan most. Slika je iz duše pjesnika i možda najnježnija vizualizacija starog kamenog mosta. Pjesnici se stoljećima nadmeću ko će spjevati blistaviju metaforu o njegovoj mističnoj ljepoti, još od tariha uklesanog u kamenu mosta koji se pripisivao Bajezidagiću, ali jepronađen u Divanu Hasana Zijaije (Svijetli) Mostarca. Bajezidagić je o Mostaru i njegovom mostu koji ga je ovjekovječio, među prvim pjevao Sa ljubavlju sinovskoga žara (...) E bi rek’o da je rajska bašča / Ko ga vidi u majskome cvijetu (...) S dvije kule velika ćuprija (...) Te sasvojim velebnijem lukom / Pričinja se poput duge šarne. (Gazel o Mostaru) O mostu je u isto vrijeme pjevao Medžazija Šanija Mostarac u metaforično-mističnim slikama: Mramor mu je zemljinu kuglu osjajio, / Nebeski mliječni put oko mu je ozračio. / Čini se da je usred tekućice srebreni luk svezao kule dvije. / Toliko visok luk podsjeća na svod vasione. (Zašto se stas mostarskog mosta pogrbio) Jedan od posljednjih pjesnika na turskom jeziku Rahmija (kraj 18. i početak 19. stoljeća) spjevao je triptih kasida pohvalnica: Oda Mostaru; OdaNeretvi i Oda mostu. U stihovima se prepoznaje metaforika u maniru Bajezidagića i Medžazija,a sve pohvale obiluju dženetskim znamenjima. Privlačan grad, radosti pun. / Okolinasvjetlošću ozarena / Božanska svjetlost na ovom svijetu kao nigdje ozračena. (Oda Mostaru) Dominiraju motivi Svjetlost i Ljubav, speciični za suijsku mistiku, panteistički ezoterizam i univerzalnu ljubav. kao ideal života na putu uzvišenosti sjedinjenja sa Apsolutnim. Grad se od početka razvija u granicama Otomanske imperije i orijentano-islamskog kulturnog kruga, a već u drugoj polovini 16. stoljeća je administrativni, urbani, trgovačko-zanatski, obrazovni i duhovni centar. U 16. i 17. stoljeću postaje središte književnosti i nauke u kojem stvaraju desetine pisaca koji pišu stihove, pravna, ilozofska i druga islamsko-ilozofska djela na arapskom, turskom i perzijskom jeziku u duhu tesavvufa. Prema Hasandediću, u to vrijeme radi sedam medresa i navodi desetine pjesnika. Evlija Čelebija zapisuje u Seyathanami da u gradu ima vrlo mnogo učenjaka, šejhova, imama, pisaca i pjesnika. U prilog tome i Derviš-paša Bajezidagić pjeva u pomenutom gazelu da je Mostar rasadnik umnih ljudi, a njegov savremenik Adlija Čelebija u pjesmi Dosjetke o mostarskim uglednicima u formi poslanice, duhovitim opaskama spominje oko 40 sugrađana od znanja, nauke i pjesništva. Među pjesnicima pored Medžazija i tri generacije pjesnika Zijaija, sina Ubejdija i njegovog sina Mujia. O sebi će reći: „To što pjevam nije tvorevina moja / I moji prethodnici pjevali su tako (...) Do uha mi ne dopire zlonamjernika grdnja / dosta mi je pohvala derviša-prijatelja“. (To se vjerovatno odnosi na Bajezidagića.) Divan Hasana Zijaija napisan je na turskom, 1572. godine, a pronađen je 1979. godine u biblioteci Selimije u Istambulu. Sadrži 496 gazela 10 kasida, 56 tariha i mnogo pjesama drugih divanskih formi. Za sada se, prema poznatim stihovima, smatra najboljim lirskim pjesnikom. (No, potrebno je prevesti i objaviti knjigu, kako bi se ovim vrijednim otkrićem mogla pozabaviti bosnistika.) Mostarci su u medresama učili ilološke nauke: arapski, turski i perzijski jezik, te poetiku, metriku i prozodiju orijentalno-islamske književnosti, pored ilozofsko-islamskih disciplina, algebre, geometrije i dr. Pjesnici su pjevali na turskom, ali i perzijskom jeziku, što je bila mostarska speciičnost. Pisci naučnih, ilozofskih, pravnih, islamsko- duhovnih i drugih spisa pisali su na arapskom jeziku. Orijentalna književnost im je bila u svemu uzor, a u njoj su bila već ispjevana vrhunska djela, koja su i danas svjetska baština, poput Divana Haiza Širazija i Mesnevije Dželaludina Rumija. Ta književnost se prethodno razvijala stoljećima kao jedinstven poetički sistem, sa kanoniziranim formama pjesničkih vrsta i žanrova divanske poezije: gazel, kasida, tarih, rubaija, mesnevija, pjesme o gradovima i drugi stihovani ilozofsko-didaktički i etički spjevovi. Među mostarskim pjesničkim poliglotima, Derviš-paša Bajezidagić. Vrijeme Derviš-paše, Hasana Zijaija i Fevzi Mostarca pripada svjetlijim stranicama kulturne i književne prošlosti Mostara, ali i trajnoj baštini koja se svojim impulsima upliće da usložni i obogati savremeni umjetnički izraz, kako se to provlači u mostarsku sevdalinku, pa liriku Alekse Šantića i Osmana Đikića, lirski senzibilitet i simboliku Muse Ćazima Ćatića ili ekspresiju doživljaja svijeta Grozdaninog kikota Hamze Hume, pa do Kulenovićevih Tariha, ali i u poeziji Ibrahima Kajana i drugih, bez obzira na različite poetske modernitete, od romantičnih ljubavi i simbolike pejzaža, ekspresionizma i modernističkih interesovanja za tradiciju, provlači se nit do mistično-poetskih začetaka pjevanja u Mostaru. Zato je i trajno aktuelno pitanje povezanosti ljudi i pjesnika sa kulturnim identitetom grada. Odnosno, koliko je duh Rumijevog mevlevizma utjecao na speciičnu za Mostar toleranciju, slobodoljubivost, otvorenost i širinu pogleda. Kulturni procvat koji se desio u Mostaru krajem 19. i početkom 20. stoljeća u relativno maloj sredini moguće je razumjeti s obzirom na višestoljetnu povijest grada. Odgovor se može pronaći u višestoljetnoj povijesti grada. Dolazak „novih vremena“, kapitalističkih odnosa i priliv stanovništva sa sela pogodovali su uzdizanju srpskih trgovačkih porodica. Paralelno sa procesom nacionalne emancipacije teku i aktivnosti kulturno-političkog pokreta za crkveno-prosvjetnu autonomiju koji je djelovao kao mobilizirajuća snaga otpora stranoj vlasti. Kranjčevićevi učenici Šantić, Dučić i Ćorović pokreću časopis Zora koji će prevazići lokalni okvir, a Mostar ponovo postati kulturni centar šireg značaja. Mostarski trolist je bio bitan kreativni dio pokretačke energije probuđene nacionalne svijesti o kulturno-prosvjetnom napretku. Organizuju se svetosavske zabave, izdaje kalendar, osniva kulturno-umjetničko društvo Gusle, organiziraju literarna i muzička sijela, amaterske predstave, pišu dramski tekstovi, skladaju muzičke kompozicije, pokreću listovi i časopisi, štampaju knjige i sve to podržava čitav grad. U takvoj atmosferi objavljen je prvi bosanskohercegovački roman Bez nade Osmana Aziza. Pokrenuta je Mala biblioteka, sve aktivnosti podupire i grupa profesora i školovanih Mostaraca. Osman Đikić i drugi mlađi bošnjački pisci poput oba Karabegovića i Sulejmanpašića sarađuju u Zori, a objavljena im je i zajednička knjiga Pobratimstva (Beograd, 1900).Tako se u koegzistenciji različitih društvenih grupa stvarao kulturni proil grada. Poezija Osmana Đikića posmatrana je kao rodoljubiva, a sagledana u kontekstu društvenih i političkih prilika, ona predstavlja aklamativno prihvatanje srpskog nacionalno-političkog programa, diskursom političke parole. Taj identitet je potpuno različit od njegovih intimnih preokupacija. U knjizi Muslimanskoj mladeži (Dubrovnik, 1902) nalazimo religiozne motive sa etičko-didaktičkim usmjerenjem iz preporodnog programa. U najznačajnijoj zbirci Ašiklije (Mostar, 1903), Đikić je romantizmu orijentalnog toka posredovanu iz njemačkog romantizma (Jovana Ilića i Zmaja), a na tragu Bašagića, pridodao senzibilitet bošnjačke usmene lirske pjesme – bolnu čežnju sevdalinke, tragiku patnje balade – kao osvježenje, jer su nastajale u neposrednijem doticaju sa tom kulturom. Đikićev lirski subjekat se u vinsko-hedonističkom ljubavnom zanosu identiicira sa ašiklijom. Poezija Alekse Šantića, jednim dijelom, angažirana je u duhu preporodne kulturno-prosvjetne misije i nacionalno-političkih ciljeva srpskog naroda. To su i njegove poetske preokupacije otpora u romantičnom zanosu rodoljubivo-socijalne osjećajnosti, kojima promovira nacionalnu svijest i identiikaciju utemeljuje u esencijalističkom poimanju nepromjenjivih vrijednosti: teritorija, prošlost, preci, religija i iz tih osnova crpi moralnu snagu otpora prema tuđinu. Za konstituiranje tog hercegovačkog poetskog identiteta bitna je “politika razlika“ i suprotstavljanja neprijateljskom Drugom. Međutim, sasvim su drukčiji Šantićevi mostarski poetski motivi koji se sabiru u sjećanja na djetinjstvo i mladost, na porodicu i vrijednosti patrijarhalnog života u elegijama: Pretprazničko veče, Naš stari dome, Jedna suza, Moja noći i dr. Pejzažne i ljubavne pjesme se zasnivaju na susretanju sa Drugim i različitim u „prostoru priznavanja“ uz uvažavanje pluralizma kulture. U harmoničnom odnosu sa prirodom i ljudima i u toj povezanosti pjevao je sretne pjesme, pejzažne i ljubavne. Teško bi bilo, i gotovo nemoguće naći pjesnika koji bi svojim životom i poezijom bio toliko vezan za neko mjesto i obratno, njegovi stanovnici bili vezani za svoga pjesnika kao što je Mostar prihvatio i proslavio Šantića. Speciičnost kulturnog identiteta povezuje se sa podnebljem, mediteranskom vegetacijom i jedinstvenim rijekama Neretvom i Radoboljom, i urbaniziranom čaršijom, mahalama i sokacima, avlijama i baščama, te porodično-patrijarhalnim miljeom komšiluka. Mostarski motivi nisu samo statične drage slike, već prostori u kojim pulsira ritam gradskog života. Sokak je mjesto susretanja sa komšijama iza čijih kapija i vrata poglede privlače tajanstvene cvjetne avlije i u njima zaštićene ljepotice koje mame uzdahe, baš onakve kao u patrijarhalnoj kulturi iz koje potiče sevdalinka. Takva je Emina čija je odnjegovana ljepota i djevojački ponos doživljen u okruženju kultivisanog postora avlije, koju je uz neke druge pjesme sredina prihvatila i pjeva je na način sevdalinke. Ili Ferida (U ljuljašci), pa Šerifa sa kojom se na sokaku sunce srelo / I za njegov zlatni purpur zaplelo se / Nekoliko zlatnih niti njene kose... (Na mermeru česme). Svaka pjesma uprizoruje neki speciično mostarski motiv i pejzaž. Na kamenitim obalama Neretve: Tamo gdje kržljava smokva uz mlin kunja / Moj komšija Ibro, sčibukom u ruci, Čuči vodu gleda i kako po Luci, / Rasipa se behar s jabuka i dunja. (Na mermeru česme) U proljeće grad je osvojen beharom, svjetlinama mjesečine ili blještavilom sunca, svjetlošću kojom je sve obliveno. Mimetičko- deskriptivni pejzaži su izrazi osjećanja ljepote, ljubavi i sreće što se prelijevaju na cijeli grad. U noći kad mjesec sine nad našom rijekom i kada se prospe miris plavih jorgovana, a prozore zaspu pahulje snježne behara, u toj čaroliji Uzviće se Ljeljo nad našim Mostarom, pa pjesnik poziva dragu da bude ruža prva: I na mome srcu miriši do zore. (Proljeće). Mjesečina nije samo ugođaj i nijemi svjedok sastanaka: Čudesna svjetlost sva nebesa preli - / Bijela vatra po granju se prosu/ I ko da nebo razdrobi planetu, / Sav Mostar dragim kamenjem se osu. (Meteor) Sreća ljubavi kosmičkim dešavanjem se prenosi na čitav grad koji je sudionik sretnog trenutka. Šantić je nesumnjivo svoje srce poklonio gradu: Uz Neretvu, dole, behar se razgrozdo / Pun fenjera stari Mostar trepti ozdo, / Spava. Mjesečine pokrilo ga platno. // Moje srce leti i kliče, i gori, / Prostorima kruži, i ko meteori, / Po rodnome gradu rasipa se zlato“. Kada je Kalajdžić pokrenuo časopis Biser i Muslimansku biblioteku za urednika dolazi Musa Ćazim Ćatić koji je u Mostaru sabrao i štampao jedinu zbirku Pjesme od 1900 do 1908. To je najstabilniji i najplodniji period života, pa je pisao Sarajliću „Mostar mi se silno sviđa.“ Poslije boravka u Istanbulu gdje se upoznao sa turskom poezijom modernog motivsko-stilskog izraza pod utjecajem francuskog simbolizma i iskustva iz Zagreba u Matoševom književnom krugu, u najboljim pjesmama napravio je otklon od preporodne romantično- folklorne ljubavne poezije. Pjesme u Biseru su donijele znatno proširene motive i novine u formi i izrazu. Impresionistički pejzaži, enterijeri i slike žene su obogaćeni simbolističkim semantizacijama u pretapanju sa naslijeđem sevdalinke i mističnim prosijanjima suijske mistike. U toj simbiozi tradicije orijentalne poetike sa evropskim modernizmom, kako je primijećeno, najavljen je pravac speciičnog razvoja bošnjačke poezije koji nastavljaju Humo i Kulenović, između ostalih. Hamza Humo je poezijom i lirskim prozama napravio revolucionaran iskorak u poslijeratnoj književnosti. Od pojave prve zbirke Nutarnji život, ravnopravno ulazi u tokove književnosti između dva rata, kada započinje prva i najvažnija stvaralačka faza u sprezi s ekspresionizmom i nastavlja se zbirkama Grad rima i ritmova (Beograd, 1924), lirskih proza Sa ploča istočnih (Beograd, 1925), do uspjeha lirskog romana Grozdanin kikot (Beograd, 1927), a koja se zatvara pripoviješću Slučaj Raba slikara sa stišavanjem avangardističkih tendencija. Pod negativnim utjecajem kritike Humo se okreće realizmu socijalnog usmjerenja. Rođen u porodici sa izvjesnom intelektualnom i književnom tradicijom, svoju pjesničku samosvojnost crpio je iz mostarske sredine u kojoj je nastajala, njegovala se i pjevala sevdalinka. O prisnoj vezi i sam je pisao: „(...) takne vam srce do suza i slatkog bola. (...) Tako sevdalinka živi u dušama našim i zatitra u njima kao produbljena struna, zatitra od bola za rodnom stranom, od žalbe za mladošću do strasti, krika, ploti, žene i sevdaha.“ Kritika dugo nije razumjela taj kulturološko kompleksni lirski poticaj i sve svodila na hedonizam kao recidiv iz feudalnog života. Na književno-umjetničku autohtonost pjesničkog senzibiliteta, koji je došao do izražaja u sprezi sa „lirskom revolucijom“ i duhom „nove umjetnosti“, prvi je skrenuo pažnju Skender Kulenović, koji je to razumio tek kada je nekoliko godina živio u Mostaru, tvrdeći da je Humo sve „ponio od majke, od svile i srebra mostarskog neba i tla od bistre domaće riječi, one što je prošla devet kamenova, od neugaslih bisera muslimanske ljubavne pjesme, od kamenih cvjetnih mostarskih avlija i bijelo okrečenih enterijera, u kojima se vijekovima sija stari bakar i miriše feslidžan jedne jednostavne a nevjerovatno istančane gradske kulture“. Zato je iz programskog kompleksa ekspresionizma, sa čijim se idejama susreo na studiju u Zagrebu, Beču i Beogradu, Humi posebno blisko i prijemčivo zalaganje za „istočni koncept umjetnosti“ i „metaiziku čulne sadržine“ te Bergsonov vitalizam. Tu prijemčivost za novu poetiku i Enes Duraković vezuje za duhovnu tradiciju „ekstatičkog govora i panteističko-mističnih očitovanja beskraja.“ Humina lirika je saobrazna sa raskošnom vegetacijom i južnjačkim mentalitetom autora, u kojoj hercegovački/mostarski pounutrašćeni pejzaži pulsiraju ostrašćenošću bića ustreptale mladosti: Drhti mi srce. / Šumi u tijelu. / U meni raste grijeh. / Šumovi postaju mlazevi crveni, / A grijeh raste ko krvav cvijet. Senzualnost senzibiliteta raspusnog lirskog subjekta stvara privide stvarnosti na labilnoj granici svijesti i igre svjetlosti i sjene: (...) kao da bijela ruka, / sva svijetla i ko mađijom nekom, / Skida haljinu sa divne žene. Erotski doživljaj tjelesnosti lirskog subjekta izjednačuje se sa ekstazom užarenog podneva: I mi smo spletenih tijela / U grču bezdanih želja, / Gorimo u suncu crvenu / I jeziku plamenu, Strah sikće ko zmija / I svija svija. / Čuj, cvrčak užasno cvrči(...) A podne razbludno golo / Ko bludnih tjelesa kolo: / Spleteno vreteno / U klupko crveno. (Grč) Pod žestinom doživljaja erotizirana priroda preobražava se u neki volšebni svijet kojim ravnaju mitska božanstva Eros i Pan. Humo je, suprotno bestrastvenosti impresionističko-simbolističke faze modernizma, u bošnjačku književnost uveo strastvenost nove osjećajnosti. Čulne senzacije senzualnih doživljaja prenose neobične, dinamične, zvučne i obojene slike naglašene ekspresivnosti: sunce kao da glasno viknu - krvave zrake osu. Ili: Sunce s jezika plamenih / crvene mlazeve toči. / Rascvjetali narovi gore. Poetski izraz prenosi simfoniju sadejstava čula i doživljaja svijeta, vlastitog bila i duše. Humina poezija se ostvaruje između tanane lirike melanholija prolaznosti i bujanja zanosa strasti, između stišanosti i krika. Kada se uzme u obzir sjaj Humine lirske vokacije u izražavanju intenziteta erotsko-mističnog doživljaja svijeta u Grozdaninom kikotu, pripovijetka Slučaj Raba slikara dalji je korak na putu avangardnog traganja za oblicima koji će moći najpotpunije izraziti složenost psihe i emocionalni intenzitet. Modernizaciju poetskog i proznog izraza započetu Ćatićevim impresionizmom i simbolizmom i produženu Huminim ekspresionizmom i avangardizmom, u prožimanju i oplodnji poetičkih vrijednosti tradicije sa zapadnom umjetnošću, u punom smislu, postigli su pisci u sljedećoj egzistencijalističkoj fazi kasnog modernizma šezdesetih godina. U umjetničkoj komunikaciji sa kulturnim slojevima povijesti Bosne, Mak Dizdar, Skender Kulenović i Meša Selimović su tražili odgovore na „čovjekovu situaciju“ i „ljudsku sudbinu“ u savremenom svijetu. Tim pravcem su nastavili Abdulah Sidran, Nedžad Ibrišimović, Ibrahim Kajan i drugi koji su, na razne načine, eksperimentirali sa intertekstualnim uplitanjem i umrežavanjem motiva i ideja. Koliko kulturno-književno naslijeđe, iako stvarano na stranim jezicima, nije samo zapretana baština i bibliotečki artefakt, primjer su Soneti I i Soneti II Skendera Kulenovića i Kameni spavač Maka Dizdara, najvećih bošnjačkih pjesnika 20. stoljeća. U inspirativnom mostarskom ozračju Kulenović je ponovo propjevao snagom umjetnikove zrelosti. O toj inspirativnoj vezi i sam pjesnik je govorio: „Mostarske svjetlosti i bure, Neretva i stari spomenici dirnu u moj unutrašnji svijet. Soneti Tarih, Čuda, Stećak vjerovatno ne bi nastali na drugom mjestu.“ Posredstvom Mostara pjesnik se vratio Bosni i sve što je od tada napisao (Gromovo đule, Divabhana ili Ponornica), crpio je iz zavičajnog fundusa i „vlastitog doživljajnog kompleksa o Bosni“, kako je znao reći. Ključ Kulenovićeva uspjeha je u pronađenom kontinuitetu (koji su prepoznali Ćatić i Humo) sa poetikom u ključu suizma daleke Bajezidagićeve generacije, u inspirativnom intelektualnom susretu sa egzistencijalizmom visokog modernizma zapadne ilozoije, i u smisaonoj sintezi forme tariha i soneta. U dijalogu sa kamenim zdanjima prošlosti (Govorenje tvrđave, Govorenje sahat-kule, Stećak i dr.) izdvaja se blistavi sonetni dvojac Tarih za Karađozbegovu džamiju u Mostaru i Tarih II za Stari most u Mostaru. Pjesnik je sučelio žanrovsko obilježje tariha - što je u suštini, „spomenik vještini i daru svoga autora (...), čovjekova vječna čežnja da ostavi trajan biljeg o svom postojanju (...), san o ljepoti i trajnosti“ - te ono sonetno što je preko mladalačkih Ocvalih primula takoreći, grki spomenik negdašnjem sebi, mučni biljeg o prolaznosti čovjeka i svega njegova. Jasno je da je klasična struktura soneta prevagnula nad udjelom tariha u Kulenovićevoj pjesmi, te je u noj premrežen misaoni napon savremena intelektualca, poražena, krhka i omeđena čovjeka u neravnoj borbi, pa sonet, već je primijećeno, ostaje isklesan vlastiti monument: Lezi pod stećak stiha bez prevoznika čuna, zaključuje pjesnik sa stišanom rezignacijom u pjesmi Stećak. Upravo zato u čvrstoj strukturi kamenih građevina, u umjetnini otpornoj na vrijeme, traga za odgovorima o suštini i svrsi postojanja. TARIH (II) za Stari most u Mostaru Rat il stoglav satrap il zmaj zemljotresa sruše sve do zvijezda, i nebo se jada. Ti miran i savit preko mrakobjesâ, ljude i rijeku puštaš ušću nada. Hoće da premosti tebe u svom svijetu slikar opsjednuti, pa u posla pola dođe mu da baci u rijeku paletu, srdit sklapa štake – sve skelet i smola! Mjesec novorođen kad krene da pređe s ove međe nebu do one mu međe, tvojim bijelim skokom htio bi da skoči. Ja, tvoj neimar, kad skidahu ti skele, zažmirih i pobjegoh od zamisli smjele. Kad čuh glas, orosiše mrtve mi se oči. Već u prvim stihovima sabijena je apokaliptična drama kosmičkih razmjera – obuhvata i zemlju, i nebo, i zvijezde. Sugerira se kataklizma u vidu haosa rata, nemani terora i žrvnja historijske prisile (stoglav satrap), te natprirodnih i prirodni sila (zmaja i zemljotresa), riječju – stanje potpunog posunovraćenja života, pa u tom bezizlazu i bespomoćnosti, jezi mračnih sila i tajnih neprozirnih daljina, gotovo da je iscurio sav sadržaj smislenosti egzistencije humanuma uopće (i nebo se jada). Međutim, egzistencijalnom besmislu se suprotstavlja višestruko tropična igura mosta, ljepota i nadmoć umjetnosti. Most je znak za kameni, nedodirljivi mir, postojanost i plemenitu svrhu, konačni smisao i spas. Most premošćuje ambis zlih silnica (mrakobjesa), U drami ljudske prolaznosti i suočenja sa prazninom i ništavilom, čovjeka drži nada i čežnja bića. Most je tako metafora smisla u općem besmislu egzistencije. U drugom katrenu, pjesnički subjekt napušta univerzalnu vizuru i okreće se drami umjetnika, slikar opsjednuti hoće da djelom osmisli svoje postojanje, ali ga razdire dosuđena pratilja stvaralačkog čina – sumnja i rezignacija: pred blistavom ljepotom i smislom mosta, pa vlastito pregnuće vidi kao uzaludnost truda - sve skelet i smola. Pjesnik će u tercinama krenuti u drugom smjeru. Most će zablistati čudesnom ljepotom u mističnom ozračju: Mjesec novorođen kad krene da pređe / s ove međe nebu do one mu međe,/ tvojim bijelim skokom htio bi da skoči. Most mjesec bijel u punoći metaforičnih značenja realiziran u kosmičkoj dimenziji, postaje transcendentalni simbol. U poetskom dijalogu, ironičnoj skepsi i besmislu egzistencije pokušava se suprotstaviti mistična simbolika mosta kao ljepota, trajnost i konačna smislenost estetskog čina. Tim skokom, iskorakom umjetničkog djela čovjek bi jedino i mogao da pređe među poznatog i nepoznatog svijeta, ovostranosti i onostranosti, ovog ovdje i sada i onog iza uma (na koje upućuje igura mjeseca) te se spasiti zaborava i ništavila. Pjesnik poručuje da se umjetnošću može preći preko granice mogućeg i prevladati omeđenost kao sudbinu, a sve to tim prije što je u umjetničkoj recepciji starih mostarskih pjesnika na turskom i perzijskom jeziku Zijaija, Bajezidagića i Medžazija, na tragu estetskih stremljenja islamskog misticizma, most čeznutljiv simbol za ljepotu u svijetu kojaima nadnaravnu moć, pri čemu njegov intenzivni doživljaj u smisaonom luku prenosi zemaljsko i ljudsko u mistične sfere sjedinjenja u kosmičkoj ljubavi. U posljednjim stihovima Ja neimara, koji je sa svom strepnjom i neizvjesnošću izveo iz zamisli smjele djelo i sad se u cjelini samoostvaren, pretače u djelo koje dalje živi, a graditelj je samo čovjek koji umire: orosiše mrtve mi se oči, posljednja je emocija lirskog subjekta, svjesnog svoje konačnosti - mostu više nisam potreban niti sam više zrnce ljepote njegova stamenog mira. Ispovjednim tonom pjesnik se identiicira s graditeljem mosta, jer i on je - graditelj soneta, i to neimar soneta u čežnji za tarihom. Tarih II za Stari most u Mostaru je pjesma u kojoj je uspješnom estetskom sublimacijom ostvarena sinteza Istoka i Zapada te ucjelovljen složeni proces poetičko-kulturalnih pretapanja i prožimanja koje je u bošnjačkoj književnosti u misaono-motivskom i jezičko-stilskom smislu, početkom 20. stoljeća započeo Musa Ćazim Ćatić. Skender Kulenović je u svojim Sonetima, kao i Meša Selimović u Dervišu, u tome upotpunosti uspio. U najboljim djelima ovih autora, kao i još izvjesnog broja drugih, u književno-umjetničkoj oplodnji prepliću se savremena ilozoija Okcidenta i islamska duhovnost Orijenta. U poetskom dijalogu, ironičnoj skepsi i besmislu egzistencije suprotstavljena je mistična simbolika mosta kao ljepota, trajnost i konačna smislenost estetskog čina.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: PROSTOR HERCEGOVINE KROZ PRIZMU RANIH OSMANSKIH HRONIKA
PODNASLOV: N/A
STRANA: 123-138
AUTOR(I): Emina Mostić

Načinu na koji su prostori Bosanskog Kraljevstva pali pod osmansku vlast posvećena je značajna pažnja u bosanskohercegovačkoj i regionalnog historiograiji. U radu „Historiograija o padu Bosanskog Kraljevstva“ autora Emira O. Filipovića moguće je pronaći hronološki pobrojane radove na ovu temu te autorov osvrt na promjene koje su se desile u interpretaciji ovog događaja.1 U radu Amera Masle i Emine Mostić „Osvajanje Bosne 1463. godine u narativnim izvorima osmanske provenijencije“ ovaj događaj je predstavljen kroz prizmu osmanskih hronika.2 Do samog pohoda Mehmeda II došlo je nakon više desetljeća međusobnih kontakata i osmanskog unutrašnjeg i vanjskog slabljenja Bosanskog kraljevstva. Iako je bosanski kralj Stjepan Tomašević tražio pomoć u odbrani od Osmanlija od zapadnih zemalja, 1463. godine u borbama koje su trajale mjesec dana osvojeno je Bosansko kraljevstvo.. U spomenutom pohodu osvojen je i prostor Hercegovine koji je u vrijeme osmanskih osvajanja bio pod upravom Stjepana Vukčića, člana porodice Kosača. Kosače su bili jedna od porodica koja je u vrijeme decentralizacije vlasti u Bosanskom kraljevstvu stekla jak politički utjecaj. Da bi se razumio kontekst u nastavku će biti dat kratak osvrt na teritorijalno-političke odnose u Bosanskom kraljevstvu 15. stoljeća i Stjepana Vukčića. Kako se Bosansko kraljevstvo teritorijalno širilo, tako je viši, ratnički sloj društva dobivao sve veća prava nad zemljom koju su posjedovali. Ipak, ostajali su vezani za vladara i njihova “vjerna služba” nije prestala postojati.. Srednjovjekovni oblici političke organizacije odrazili su se i u Bosanskom kraljevstvu jer je vrhovni vladar vremenom morao praviti sve veće ustupke vlasteli te su njihovi posjedi postali trajno vlasništvo u smislu da je u darovnice uvedena klauzula “njemu i njegovu posljednjemu”, i to najčešće do “zgorenja svijeta” čime je moć velikaša postajala sve veća a njihova obaveza vojnog služenja kralju nerijetko zanemarivana.. Tako je početkom 15. stoljeća uz jačanje vlasti kraljeva došlo i do relativnog osamostaljivanja velmoža, bosanske vlastele. Pred osmanska osvajanja u Bosanskom kraljevstvu već neko vrijeme bio je prisutan fenomen skoro autonomnih, teritorijalno zaokruženih oblasti koji su u izvorima nazivani “rusagom” a njihovi upravitelji “velmožama rusaga bosanskog”, od nosno “gospodom rusaškom”. Značajnu ulogu u ovim procesima imale su i vanjske sile koje su nerijetko među rusaškom gospodom tražile saveznike u ostvarivanju svojih ciljeva. Jedan od “gospodara rusaga” bio je i Stjepan Vučić Kosača. Prvi spomen Stjepana Vukčića Kosače bilježi se u ispravi njegovog strica Sandalja Hranića nastaloj 24. juna 1419. godine.. Kada je 1435. godine naslijedio svog strica, nosio je titulu vojvode. Trideset godina kasnije, 29. januara 1449. godine, Stjepan se potpisao kao “herceg humski i primorski“. Među historičarima vlada nesklad u odgovoru na pitanje kako je Stjepan stekao titulu hercega. Postoje autori koji zastupaju teoriju da je tu titulu dobio od nekoga. Sima Ćirković smatra da je Stjepan titulu hercega sam uzeo u oktobru 1448. godine. Činjenica je da već od 1449. godine isprave bilježe njegovo tituliranje kao hercega od Save (Ćirković, 1964, 106, 108). Za hercega Stjepana vezuje se postanak Hercegovine – Stjepan je kao ličnost nametnuo svoju titulu velikoj oblasti čemu je, prema mišljenju Ćirkovića, naročito doprinio osmanski običaj da osvojene zemlje nazivaju imenom ranijih gospodara. Bilo je dovoljno da Osmanlije osvoje Stefanovu zemlju kao posebnu cjelinu i da joj daju njegovo ime iako on nije tu zemlju osnovao već samo sačuvao ono što je preuzeo od Vlatka Vukovića i Sandalja Hranića. (Ćirković, 1964, 271) Ćirković smatra da je uzimanje titule hercega imalo samo simboličko značenje, a da je Stjepan Vukčić do kraja života bio „veliki vojvoda rusaga bosanskog“ (Ćirković, 1964, 272) Kroz ovaj rad bit će predstavljeni podaci koji osmanske hronike donose o Hercegovini te da li su dešavanja u Bosanskom kraljevstvu ostavila traga u načinu na koji su osmanski hroničari predstavljali osvajanje spomenutog prostora. Pitanje nastanka i razvoja historiograije kod Osmanlija zanimalo je mnoge istraživače. Jedan od onih koji se ovim pitanjem najopširnije bavio je Abdülkadir Özcan. Autor je najprije objavio članak pod naslovom “Osmanlı Tarihçiliğine ve Tarih Kaynaklarına Genel Bir Bakış”3 da bi nedavno iz štampe izašla i knjiga na ovu temu - Osmanlı’da Tarih Yazımı ve Kaynak Türleri.4 Prije radova ovog autora korisni su bili radovi bibliografskog karaktera Franza Babingera Osmanlı Tarih Yazarları5 i Erhana Afyoncu Tanzimat Öncesi Osmanlı Tarihi Araştırma Rehberi.6 Osmanska historiograija bila je pod značajnim utjecajem arapske i perzijske historiograije i na neki način se može smatrati njihovim nastavkom. U vrijeme osnivanja Carstva, Osmanlije nisu imale razvijenu tradiciju zapisivanja historije. Zbog toga su prva djela iz oblasti historije pisana jednostavnim jezikom i u legendarnom ozračju bez preispitivanja historijske utemeljenosti događaja.. Osmanlije su događaje iz svoje prošlosti počele bilježiti otprilike stoljeće nakon osnivanja Carstva. Osmanske hronike pisane su relativno ustaljenom metodologijom. Svoje pisanje autor započinje opisom događaja od postanka svijeta, nakon čega prelazi na prijeislamsku i ranoislamsku historiju, da bi zatim, u slučaju osmanskih hroničara, donio i podatke o historiji turkijskih naroda te usponu Osmanskog carstva.. Za prvu osmansku historiju prihvata se djelo Yahşi Fakiha Menâkıb-ı Âl-i Osman ilk Osmanlı tarihi. Ovo djelo nije sačuvano do danas ali se spominje kao izvor u Ašikpašazadeovom. Spomenuti Ašikpašazade autor je drugog poznatog djela iz oblasti historije. Napisao je najstariju do danas sačuvanu historiju Osmanlija. On je, ustvari, na kraj svog poetskog djela İskendernâme dodao poglavlje pod naslovom “Dâsitân-ı Tevârih-i Mülûk-ı Âl-i Osman”.. Najveći značaj osmanskih hronika ogleda se u tome što su njihovi autori bilježili savremena dešavanja u Carstvu. Hroničari naročito detaljno opisuju događaje kojima su lično svjedočili i ti njihovi zapisi su od izuzetne vrijednosti, naročito kad je riječ o periodu do Mehmeda II, kada su druge vrste izvora siromašne. U nastavku rada bit će predstavljeni podaci koje o Hercegovini donose rani osmanski hroničari, među kojima ima i onih koji su lično sudjelovali u osvajanju Bosanskog kraljevstva. Kako je riječ o periodu prvih osmanskih kontakata sa Bosanskim kraljevstvom te njegovom konačnom osvajanju, podaci nisu mnogobrojni, ali oslikavaju percepciju Osmanlija o ovim prostorima. Hronološki sljedeća poznata historija napisana na osmanskom jeziku je Düstûrnâme autora Enverija (Enverî, u. poslije 1465). Ona je prva koja sadrži i informacije o Hercegovini. Podaci o autoru su veoma oskudni, ne zna se čak ni datum ni mjesto njegovog rođenja. Svoje djelo Dusturname napisao je u formi mesnevije i posvetio je velikom veziru Mahmud-paši. Podaci koje o Hercegovini donosi ovaj autor prilično su oskudni, no njegovi navodi su uključeni jer je autor lično učestvovao u osvajanju Bosne. (Öztürk, 2012, XXXVII). Uz spomen toponima Hersek ovaj autor nije naveo nikakvu bližu odrednicu iz koje bismo mogli zaključiti kakvo je njegovo shvatanje administrativnog uređenja tadašnjeg Bosanskog kraljevstva. Međutim, u dijelu opisa osvajanja Bosne autor koristi imenicu il u množini. Pojam il i njegov sinonim el u osmanskom jeziku označavali su zemlju, regiju, narod, državu. Bez obzira za koji prevod se odlučimo, zanimljivo je što Enveri koristi množinu pa bi prevod njegovog navoda bio Osvojio je [sultan] zemlje Bosne uzduž i poprijeko. Iz toga proizlazi da je hroničar Bosnu vidio, u najmanju ruku, kao skupinu više administrativnih jedinica ili prostor koji je podrazumijevao više zemalja. Podaci o njemu su također oskudni, ali se zna da je bio potomak Ašik-paše, uglednog suijskog pjesnika iz vremena emira Orhana, te da je rođen početkom 15. stoljeća na području Amasje. Sudjelovao je u pohodima Murata II a bio je blizak osmanskom dovru i u vrijeme Mehmeda II. Svoje djelo Tevârîh-i Âl-i Osmân, napisao je 1484. godine i to je posljednja informacija o njegovom životu. Pretpostavlja se da je ubrzo nakon toga umro. Hercegovina se spominje u 139/140. poglavlju Ašikpašazadeove hronike pri opisivanju njenog osvajanja te je okarakterisana kao il. U ranijim navodima Ašikpašazade Bosni pridružuje imenicu vilâyet, ali je i oblast Kovačevića okarakterisana na isti način. Tursun-bej u podnaslovu Güftâr der feth-i memleket-i Bosna ve giriften-i kiraleş ve birâder-i û Bosnu označava kao memleket. Nakon što je opisao osvajanje Bosne i događaje koji su prethodili ubistvu kralja Bosne, autor prelazi na opis osvajanja Hercegovine. Na tom mjestu spominje i osvajanje oblasti Pavlovića i Kovačevića. Ovaj autor vladara Hercegovine naziva Hercegom, begom koji je vladar zemlje Iako to nije u fokusu ovog rada, zanimljivo je kako se decentralizacija Bosanskog kraljevstva pred njegovo osvajanje odrazila i u hronikama. Ne samo da je oblast Hercegovine izdvajana kao zasebna cjelina nego je ista stvar u pitanju i kada je riječ o oblastima Kovačevića i Pavlovića. Kod Tursun-bega se, ipak, vidi određeno stepenovanje, pa su vladari oblasti. Podaci o Hercegovini su sporadični, autor samo kratko spominje da su prostori Bosne, Hercegovine i [oblasti] Kovačevića osvojeni. Zanimljivo je kako autor koristi istu odrednicu Nešto više podataka o Hercegovini pronalazimo u djelu Kitâb-i Cihan-nümâ Mehmeda Nešrija. Ovo djelo nastalo je 1492. godine i posvećeno je sultanu Bajezidu II. Kitâb-i Cihan-nümâ je opširnija u odnosu na druge rane osmanske hronike. Sastoji se od šest tomova, od kojih je samo šesti, onaj posvećen Osmanlijama, sačuvan. Prvobitno je djelo zamišljeno kao historija cijelog svijeta. Nešri najprije navodi kako su na granici sa kraljevim vilajetom postojali drugi vilajeti. Riječ je o oblastima Pavlovića i Kovačevića. Nakon što je osvojio njihove zemlje, sultan je po povratku iz Bosne stigao na prostor Hercegovine i u potpunosti je osvojio. Njegov savremenik Ibn Kemal ili Kemalpašazade koji je svoju hroniku napisao u vrijeme Bajezida II, opisujući događaje iz historije Osmanskog carstva zaključno sa 1510. godinom spominje dešavanja vezana za Hercegovinu. U podnaslovu autor opisuje osvajanje Hercegovine te oblasti Pavlovića i Kovačevića. Ibn Kemal je najopširniji i vjerovatno najprecizniji među svojim kolegama. Nakon što je opisao način na koji je osvojena Bosna, autor navodi kako je Mahmud-paša krenuo u osvajanje nahiye Hercegovina. Ibn Kemal navodi kako taj prostor graniči sa vilayetom Bosna te kako je u podređenom odnosu sa vladarom ranije spomenute oblasti [Bosne]. [...] Hersek nâhiyetine getdi, ‘inân-ı kişver-sitânı ol tarafa sarf etdi. Ono što je naročito zanimljivo je što Ibn Kemal, kao i Tursun- beg, vladara Hercegovine naziva hercegom. Navodi kako je on u strahu od Osmanlija pobjegao na otok te poslao sina u službu sultanu kako bi zaslužio oprost. Dalje navodi da se vojska nakon Hercegovine uputila u dvije oblasti koje su graničile sa Bosnom čiji su begovi bili Pavlović i Kovačević. I ti su vilajeti osvojeni. U zaključku autor naglašava da su u ovom pohodu Osmanskoj državi priključena četiri vilajeta. Posljednji autor koji će biti uzet u razmatranje u ovom radu je Sadedin, rođen 1536/37. godine u Istanbulu. Ovaj autor vodi porijeklo iz učene porodice i imao je vrlo bogatu karijeru. Vršio je dužnost muderisa, učitelja osmanskih prinčeva, sultanovog savjetnika te šejhulislama. Učestvovao je u brojnim osmanskim pohodima i time bio direktan svjedok događaja svoga vremena. Djelo Tacü’t-Tevarih napisao je za vrijeme Selima II i u njemu opisuje događaje od osnivanja Carstva do 1520. godine. Tekst Sadedinovog djela 10 Više o ovom autori u podacima koje o savremenoj Bosni i Hercegovini donosi u svojoj hronici u: dostupan je u priređenom obliku objavljivanom u pet tomova u periodu od 1974. do 1979. godine. Kako je riječ o pojednostavljenom tekstu hronike, radi sigurnosti u tvrdnjama, bit će konsultiran i originalni rukopis koji se pod šifrom NEKTY01253 nalazi pohranjen u digitalnoj biblioteci Istanbul Univerziteta.11 Dio rukopisa ovog djela koji govori o Hercegovini nalazi se na kraju rada kao prilog. Sadedin je osvajanju Hercegovine posvetio zasebno poglavlje. Priređivač teksta hronike je to poglavlje naslovio (Osvajanje Hercegovine) (Parmaksızoğlu, 1979, 75-76). Međutim, u rukopisu iz biblioteke Istanbulskog univerziteta Hercegovina nije okarakterisana kao ülke (tur. država) već kao vilâyet (NEKTY01253, 206a). Sadedin je prilično opširan u svojim opisima pa navodi kako se Hercegovina sa svojim čvrstim, visokom tvrđavama nalazila u blizini Bosne a na zapadnoj strani graničila sa Francima. Njen vladar je bio svjestan da se ne može braniti pa bježi na jedan od Franačkih otoka. Padišah je zadužio Mahmud-pašu da osvoji Hercegovinu, a on se vratio u Istanbul. Paša je svojom snagom osvojio visoke kule i čvrste tvrđave tog prostora i vratio se u Istanbul s velikim bogatstvom. Kada je vladar Hercegovine vidio da mu jedna po jedna tvrđava izmiču iz ruku, počinje preklinjati za milost. Poslao je mnoge poklone i tražio da padišah primi njegovog sina u Istanbul. Sultan je nakon toga podijelio prostor (Hersek diyârı) Hercegovine na dva dijela. Jedan dio pripada Osmanlijama, a drugi dio je dao kralju Hercegovine. Njegovog sina je prihvatio u Istanbulu. Kasnije on prihvata islam i pronalazi sreću - uspijeva doći do titule vezira, a postaje i sultanov zet. Kad je uskoro kralj Hercegovine umro, i ostale tvrđave i zemlje su pripale Osmanlijama. Što se tiče dešavanja nakon osmanskog upada u Hercegovini, Sadedin opisuje bijeg hercega Stefana u Mletačku republiku. Nakon što je osmanska vojska napustila prostor Hercegovine, on se vratio i nastavio da upravlja dijelom svog nekadašnjeg rusaga. Sin koji je prešao na islam i otišao u Istanbul je Stjepan, kasnije Ahmed-paša Hercegović. Drugi hercegov sin, Vladislav, mijenjao je strane, pa je tako najprije stao na stranu Osmanlija da bi kasnije pomagao ocu u oslobađanju dijela hercegovačkih tvrđava.. U slučaju osvajanja Bosne, a kasnije i u pohodima na Hercegovinu, kod autora osmanskih hronika moguće je primijetiti usaglašen diskurs. U ovim hronikama, kako je to primijetio još Mujadžević, gotovo da ne postoji rat koji je nepravedan i neopravdan, pa od toga ne odstupaju ni hronike u kojima je moguće pronaći podatke o osvajačkim pohodima usmjerenim ka Bosni, a poslije i Hercegovini. Svaki od autora koji su spomenuti u tekstu je s odobravanjem gledao na osmanske ekspanzionističke pohode, a korišten je vokabular kojim se često pokušavaju diskreditirati bosanski kralj i velikaši, što se može vidjeti i na primjeru herceg Stjepana, kojeg Tursun-beg naziva psetom. Sve navedeno svjedoči o želji osmanskih historičara da opravdaju sultanova nastojanja da zavlada ovim balkanskim područjima. Analizom načina na koji su Hercegovina i njeno osvajanje od strane Osmanlija prikazani u ranim osmanskim hronikama, jasno je da su se administrativno-političke promjene koje su obilježile posljednje decenije Bosanskog kraljevstva odrazile i na osmansko viđenje ovih prostora. Iako su neki od osmanskih hroničara svjesni podređenog odnosa vladara Hercegovine naspram bosanskog kralja, većina njih koristi iste odrednice pri opisu prostora Bosne kao i prostora Hercegovine. Time se kod čitatelja lahko mogao steći utisak da je riječ o dvije zasebne zemlje, države, kraljevstva. Sadedin je otišao i najdalje, jer hercega Stjepana naziva kraljem, izjednačavajući ga tako u potpunosti sa vrhovnim vladarom Bosanskog kraljevstva. Razlozi za to mogu biti brojni a čini se kako je najvjerovatnije da su se dešavanja u Bosanskom kraljevstvu odrazila i na osmansko shvatanje njegovog uređenja kao i da su osmanski hroničari, kao dio sultanove svite, željeli osvajanja i pobjede prikazati što većim i nevjerovatnijim.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: MOSTARCI SPAHIJE pripadnici Hercegovačke pukovnije iz prve polovine 19. stoljeća
PODNASLOV: N/A
STRANA: 175-206
AUTOR(I): Emir Demir

Popis timara konjaničkih trupa Pobjedonosne (osmanlijske) vojske za pukovniju/alaj Hercegovačkog sandžaka potječe iz 1252. hidžretske, odnosno 1836. godine. Sve promjene, vezane za ovaj temeljni popis, bilježene su u posebnom Yoklama (Kontrolnom) defteru3 Hercegovačkog sandžaka, zaključenom 1272. po H/1856. godine, koji je, zbog detaljnijih podataka, poslužio kao osnova za nastanak ovog rada s naslovom: Mostarci spahije, pripadnici Hercegovačke pukovnije iz prve polovine 19. stoljeća. Poznato je da je Hercegovina u prvoj polovini 19. stoljeća prolazila kroz speciične političke okolnosti i administrativni preustroj. Hercegovački sandžak je 1833. godine, zalaganjem stolačkog kapetana Ali-age Rizvanbegovića, a zbog njegovih zasluga u suzbijanju pobune pod vodstvom Husein-kapetana Gradaščevića i izražene lojalnosti sultanu Mahmudu II, prerastao u pašaluk. Međutim, to je potrajalo samo dvadesetak godina, odnosno do 1851. godine. Osmanlije od 1834. godine faktički započinju ukidanje timarskog sistema, čime se spahije lišavaju svake značajne uloge u društvenoj i vojnoj organizaciji Osmanskog carstva. Zvanično je ukidanje izvršeno 1839. godine, s tim što ova odluka u Bosni nije provedena jedinstveno kao i u drugim dijelovima Carstva, jer je praktično odložena sve do vremena Latasa 1851. godine. Tako je Asakir-i Mansure, uprkos reformama u cijelom Carstvu, ostala u ovom prijelomnom periodu u Bosni još naslonjena na stari timarski sistem, čemu upravo i svjedoče ovi popisi. Pored izuzetne važnosti ovog dokumenta za cijelu Hercegovinu, u nadi da će njegov cjeloviti prijevod ugledati svjetlo dana, za ovu priliku izdvojili smo imena spahija koji su imali prebivalište na području današnjeg Mostara i Blagaja, njih ukupno osamdeset šest sa šezdeset sedam timarskih jedinica. Za svakog timarnika, pored njegovog imena, imena oca, kratkog izičkog opisa, navršenih godina, registrirano je mjesto gdje se nalazi timar, ime nahije i ime naselja/sela, ili ime samog timara, kao što je ubilježeno i mjesto stanovanja. Za neke od njih precizno je zabilježeno kada su umrli, neke da su penzionisani, a i neke da su se odrekli timara i službe. U Yoklama defteru su često, mimo glavnog nosioca, ubilježeni i ostali učesnici u timaru: braća, rođaci i ostali koji su dijelili prihode, što nam daje potpunije informacije o timarskom sistemu tog vremena. Iako u ovom dokumentu nisu navedena prezimena, istraživačima će, ipak, upoređivanjem sa ostalim dokumentima i historijskim izvorima biti olakšano njihovo utvrđivanje. Olakšavajuću okolnost za Bosanski vilajet predstavljaju osmanski Popisni defteri stanovništa iz 1850. godine u kojima su po prvi put sistemski upisivana prezimena, te je zbog male vremenske razlike lahko ustanoviti prezimena timarnika spomenutih u ovim dokumentima. Međutim, ovaj popis, kako izgleda, nije proveden za Hercegovački sandžak/pašaluk, jer nije dostupan u arhivima. Otežavajuću okolnost prilikom prijevoda predstavljali su toponimi kojima se ukazuje na mjesto timara. Velika većina ih je deširirana, tj. pronađena su današnja istoimena naselja. U tu svrhu od izuzetnog značaja bio je prijevod Poimeničnog popisa sandžaka Vilajeta Hercegovina iz 1477. godine, kao i za ubiciranje mahala Hasandedićeva knjiga Spomenici kulture turskog doba u Mostaru. Manji dio toponima je ostao neubiciran, a razlog tome je da su nekim naseljima vremenom promijenjeni nazivi. Vjerovatno je bilo i grešaka i omaški prilikom prijepisa toponima, posebno ako se zna da su se ona desetljećima, pa i stoljećima, prenosila iz jednog u drugi defter. Također, činjenica je da su toponimi sa bosanskog jezika transkriptirani na osmansku arebicu s prilagodbom za tursko govorno područje. Tako sada, nakon nekoliko stoljeća, vršimo njihovu retranskripciju na savremeni bosanski jezik, uz sve poteškoće koje to prate, poput one da arapsko pismo ne poznaje pisane samoglasnike i da su se veoma rijetko stavljale tačkice na suglasnike kojima se pravila distinkcija između pojedinih slova. Za rješavanje tih enigmi, također, koristili smo postojeće savremene karte i popise naseljenih mjesta u BiH. Alaj Hercegovačkog sandžaka 1836. godine je bio podijeljen na tri buljuka, odnosno čete. Brojao je četiristo devet pripadnika koji su pobrojani poimenice. Miralaj/alajbeg/pukovnik je bio Zulikar-beg, tj. Zulikar Naiz-beg, sin Ali-paše Rizvanbegovića, koji je tada imao svega devetnaest godina. Uživao je timar vrijednosti 34.000 akči, a njegov zamjenik/kajmekam/potpukovnik bio je Mustafa-beg iz Stoca. Prvi binbaša/major je bio Halil-beg iz Stoca, a drugi Bećir-beg iz Foče. Sagkolaga/desni krilnik je bio Hamza-aga iz Pljevalja, sandžakdar Abdulah iz Pljevalja, solkolaga/lijevi krilnik Mehmed-aga iz Nevesinja, imam pukovnije Alija iz Nevesinja, pisar Ibrahim Edhem iz Stoca, te borozan-čauš/vodnik vojnih trubača Mustafa sin Hasana iz Stoca. Nahija Mostar Husejn, sin Alije Visokog rasta, bijele brade, ima 60 godina. Timar stekao prijenosom sa umrlog oca. Nastanjen u mahali Cernica, kadiluk Mostar. Mjesto timara: Balijina mahala, Mostar, vrijednosti 700 od 1400 akči. Registriran: 1228. po H/1813. godine. Nahija Mostar Omer, sin Ahmeta Osmi onbaša9, srednjeg rasta, crne brade, ima 38 godina. Nastanjen u Atik10mahali, kadiluk Mostar. Timar stekao od dobrovoljnim ustupanjem drugoga Ahmeta. Mjesto timara: Vina11, Mostar, vrijednosti 1550 akči. Dodatni timari: Jusufov i Ahmetov u Stanićima kod Imotskog, prepušten, vrijednosti 1400 akči. Alijin i Ibrahimov u Donjim Čanjima, prepušten, vrijednosti 845 akči. Timar Hasana sin Abdulaha u Crgovu kod Nevesinja, dobrovoljno ustupljen, vrijednost 1400 akči. Ukupno koristi (od ove timarske jedinice): 3795 od 5195 akči. Registriran: 1254. po H/1838. godine. Nahija Mostar Hasan, sin Abdulaha Nastanjen u Haiz-hodžinoj mahali12, kadiluk Mostar. Srednjeg rasta, rjeđe prosijede brade, ima 52 godine. Timar stekao nasljedstvom od umrlog oca. Mjesto timara: Vina, Mostar, vrijednosti 1550 akči. Dodatni timari: Jusufov i Ahmetov u Stanićima kod Imotskog, prepušten, vrijednosti 1400 akči. Alijin i Ibrahimov u Donjim Čanjima, prepušten, vrijednosti 845 akči. Timar Hasana sin Abdulaha u Crgovu kod Nevesinja, dobrovoljno ustupljen, vrijednost 1400 akči. Ukupno koristi (od ove timarske jedinice): 3795 od 5195 akči. Registriran: 1254. po H/1838. godine. Nahija Nevesinje Halil, sin Alije Nastanjen u Šarića13mahali, kadiluk Mostar. Vekil trećeg čauša, srednjeg rasta, crne brade, ima 40 godina. Timar stekao dobrovoljnim ustupanjem od Ahmeta sina Abdulaha. Mjesto timara: Gornji Postoljani, Nevesinje, vrijednosti 1400 akči. Dodatni timari: Od drugog Ahmeta, u Donjima Zoimljima, Mostar, dobrovoljno ustupljen. Registriran: 1251. po H/1835. godine. Nahija Konac Polje Mehmed, sin Abdulaha Srednjeg rasta, smeđe brade, ima 55 godina. Nastanjen u Ziraijinoj15mahali, kadiluk Mostar. Timar stekao nakon smrti oca, kao i smrti brata Hasana koji nije imao potomaka. Mjesto timara: Luka kod Konac Polja, vrijednosti 770 akči. Registriran: 1242. po H/1826. godine. Nahija Mostar Husejn, sin Hasana Drugi mulazim, visokog rasta, crne brade, ima 45 godina. Nastanjen u Kamberovoj17 mahali, kadiluk Mostar. Timar stekao nakon smrti Ahmeta koji nije imao potomaka. Mjesto timara: Orlac u Mostaru, vrijednosti 1730 akči. Registriran: 1236. po H/1820. godine. Nahija Mostar Hasan, sin Saliha Vekil prvog onbaše, srednjeg rasta, rjeđe brade, ima 50 godina. Nastanjen u Lainoj mahali, kadiluk Mostar. Timar stekao prijenosom nakon smrti oca. Mjesto timara: Studenci kod Mostara, vrijednosti 1400 akči. Registriran: 1243. po H/1827. godine. Nahija Nevesinje Salih i Osman, sinovi Mustafe Osman: srednjeg rasta, crne brade, ima 43 godine. Salih: srednjeg rasta, crne brade, ima 50 godina. Nastanjeni u Derviš-pašinoj mahali, kadiluk Mostar. Timar stekli nakon umrlog amidžića Osmana koji nije imao potomaka. Mjesto timara: Bojišta, Nevesinje, vrijednosti 1400 akči. Dodatni timari: Od spomenutog Osmana: Ravnići u Blagaju, vrijednosti 1400 akči. Od djeda Osmana bez ostavljenog potomka. Od Alije, dobrovoljnim ustupanjem: Vranjevići kod Blagaja, vrijednosti 1525 akči. Ukupno koriste (od ove timarske jedinice): 4325 akči. 9. Nahija Mostar Osman, sin Mehmeda Visokog rasta, bijele brade, ima 60 godina. Nastanjen u mahali Cernica21, kadiluk Mostar. Timar stekao prijenosom od Mahmuta i Muharema, koji nisu imali potomaka. Mjesto timara: Hum kod Mostara, vrijednosti 1800 akči. Dodatni timar: U samoj varoši Blagaj, Topdžu mahala. Registriran: 1251. po H/1835. godine. Nahija Mostar Mehmed i Halil, sinovi Mehmeda Halil: srednjeg rasta, bijele brade, ima 55 godina. Mehmed: srednjeg rasta, bijele brade, ima 70 godina. Nastanjeni u Derviš-pašinoj mahali, kadiluk Mostar. Mjesto timara: Goranci kod Mostara, vrijednosti 1580 akči. Registrirani: 1263. po H/1847. godine. Nahija Mostar Mustafa, sin Mahmuta Četvrti čauš22, srednjeg rasta, prosijede brade, ima 55 godina. Nastanjen u mahali Cernica, kadiluk Mostar. Timar stekao nakon smrti oca. Mjesto timara: Gornji (H)Raštani kod Mostara, vrijednosti 700 od 1400 akči. Registriran: 1238. po H/1822. godine. Nahija Nevesinje Mustafa, sin Mustafe Srednjeg rasta, rijetke prosijede brade, ima 50 godina. Nastanjen u Lainoj mahali, kadiluk Mostar. Timar stekao nakon smrti oca, a ustupa mu se na ime umirovljenja. Mjesto timara: Zvidol (Zovi Do) kod Nevesinja, vrijednosti 500 akči. Registriran: 1243. po H/1827. godine. Nahija Mostar Ahmet, sin Mustafe; Salih, sin Husejna; Mustafa, sin Mehmeda Mustafa: visokog rasta, bijele brade, ima 52 godine. Salih: treći čauš, srednjeg rasta, bijele brade, ima 51 godinu. Ahmet: srednjeg rasta, žutih brkova, ima 30 godina. Nastanjeni u mahali Kotlevi23, kadiluk Mostar. Timar, podijeljen na tri dijela, stekli nakon smrti očeva. Mjesto timara: Porezi iz Kočerina kod Mostara, vrijednosti 1400 akči. Dodatni timari: Od spomenutog Mustafe svima (podjednako). Zemin Ahmeta sin Mahmuta iz Blagaja, vrijednosti 872 akče. Ukupno koriste (od ove timarske jedinice): 2182 akče. Registrirani: 1251. po H/1835. godine. Nahija Mostar Ismail, sin Saliha Srednjeg rasta, prosijede brade, ima 50 godina. Nastanjen u Husejn-hodžinoj mahali, kadiluk Mostar. Timar stekao nakon što su mu ga dobrovoljno ustupili Salih, Husejn i Muharem. Mjesto timara: Krive kod Mostara, vrijednosti 1800 akči. Registriran: 1251. po H/1835. godine. Nahija Blagaj Husejn, sin Mustafe Golobradi mladić, prema procjeni ima 14 godina. Nastanjen u Kamber-aginoj mahali, kadiluk Mostar. Timar stekao prijenosom nakon smrti oca. Mjesto timara: Dračevica kod Blagaja, vrijednosti 1400 akči. Cernica kod Mostara. Vrijednosti 1400 akči. Ukupno koristi (od ove timarske jedinice): 2800 akči. Registriran: 1257. po H/1841. godine. Nahija Blagaj Salih, sin Behlula Visokog rasta, bijele brade, ima 75 godina. Nastanjen u Sevrinoj27 mahali, kadiluk Mostar. Timar stekao prijenosom nakon smrti oca, a koristi ga na ime umirovljenja. Mjesto timara: Varoš Blagaj sa Podgradinom, vrijednosti 700 akči. Registriran: 1225. po H/1810. godine. Nahija Mostar Ismail, sin Muharema Prvi onbaša, srednjeg rasta, prosijede brade, ima 51 godinu. Nastanjen u Memi-hodžinoj28 mahali, kadiluk Mostar. Timar stekao nakon smrti Saliha sin Nuhana, koji nije imao potomaka. Mjesto timara: Humljani kod Mostara, vrijednosti 1280 akči. Registriran: 1238. po H/1822. godine. 18. Nahija Mostar Mehmed i Ahmet, sinovi Hamida Mehmed: visokog rasta, crne brade, ima 50 godina. Ahmet: srednjeg rasta, crne brade, ima 45 godina. Nastanjeni u Husejn-hodžinoj mahali, kadiluk Mostar. Mjesto timara: Vituša kod Mostara, vrijednosti 1400 akči. Dodatni timari: Omerov, dobrovoljno ustupljen; porezi iz Kočerina kod Mostara, vrijednosti 1400 akči. Ukupno koriste (od ove timarske jedinice): 2800 akči. Registrirani: 1252. po H/1836. godine. Nahija Mostar Alija, sin Ahmeta; Mustafa, sin Saliha Alija: srednjeg rasta, prosijede brade, ima 50 godina. Mustafa: srednjeg rasta, bijele brade, ima 45 godina. Nastanjeni u Karađoz-begovoj mahali, kadiluk Mostar. Timar stekli prijenosom od umrlog Husejna koji nije imao potomke. Mjesto timara: Grbulja kod Mostara, vrijednosti 1400 akči. Dodatni timari: Mustai sinu Saliha, Grabovo kod Imotskog, vrijednosti 745 akči, prijenosom od umrlog oca. Ukupno koriste (od ove timarske jedinice): 2145 akči. Registrirani: 1251. po H/1835. godine. Nahija Mostar Alija i Fevzija, sinovi Lutfulaha Alija: srednjeg rasta, crne brade, ima 48 godina. Fevzija: srednjeg rasta, crnih brkova, ima 38 godina. Nastanjeni u Ziraijinoj mahali, kadiluk Mostar. Timar stekli prijenosom od umrlog oca. Mjesto timara: Ljubovac kod Mostara, vrijednosti 1990 akči. Registriran: 1239. po H/1823. godine. Nahija Ljubinje Ahmet, sin Ibrahima Srednjeg rasta, bijele brade, ima 60 godina. Nastanjen u Hadži-Balijinoj mahali, kadiluk Mostar. Timar stekao prijenosom od umrlog oca, a koristi ga na ime umirovljenja. Mjesto timara: Žabica kod Ljubinja, vrijednosti 1400 akči. Registriran: 1257. po H/1841. godine. Nahija Konac Polje Mehmed, sin Abdulaha Srednjeg rasta, bijele brade, ima 68 godina. Nastanjen u Hadži-Balijinoj mahali, kadiluk Mostar. Timar stekao prijenosom od umrlog oca, a koristi ga na ime umirovljenja. Mjesto timara: Luka kod Konac Polja, vrijednosti 1400 akči. Registriran: 1234. po H/1818. godine. Nahija Imotski Mehmed, Ahmet i Ibrahim, sinovi Alije Mehmed: srednjeg rasta, crnih brkova, ima 50 godina. Ahmet: srednjeg rasta, crnih brkova, ima 38 godina. Ibrahim: srednjeg rasta, mladih brkova, ima 22 godine. Nastanjeni u Haiz-hodžinoj mahali, kadiluk Mostar. Timar stekli prijenosom sa umrlog oca. Mjesto timara: tvrđava Imotski, vrijednosti 1200 od 1600 akči. Registrirani: 1258. po H/1842. godine. Nahija Mostar Zulikar, sin Ismaila Srednjeg rasta, crne brade, ima 59 godina. Nastanjen u Hunkar mahali, kadiluk Blagaj. Timar stekao prijenosom sa amidže Hasana koji nije imao potomka. Mjesto timara: Podgorani kod Mostara, vrijednosti 1400 akči. Dodatni timari: Osmanov, dobrovoljnim ustupanjem, u Belgrad-Kučuku (Biograd) kod Nevesinja, vrijednosti 752 akče. Ismailov, nakon smrti oca, Hodanići kod Nevesinja, vrijednosti 1400 akči. Ukupno koriste (od ove timarske jedinice): 3552 akče. Registriran: 1260. po H/1844. godine. 25. Nahija Mostar Osman, sin Zulikara Srednjeg rasta, žute brade, ima 29 godina. Nastanjen u Hunkar mahali, kadiluk Blagaj. Timar stekao prijenosom sa drugog Osmana koji je ostao bez potomka. Mjesto timara: Podgorani kod Mostara, vrijednosti 1400 akči. Dodatni timari: Spomenutog Osmana, u Belgrad-Kučuku (Biograd) kod Nevesinja, vrijednosti 752 akče. Ukupno koristi (od ove timarske jedinice): 2152 akče. Registriran: 1260. po H/1844. godine. Nahija Mostar Salih, sin Abdulaha Visokog rasta, žute brade, ima 40 godina. Nastanjen u Čejvan-begovoj30 mahali, kadiluk Mostar. Timar stekao Mustainim dobrovoljnim ustupanjem. Mjesto timara: Lisa kod Mostara, vrijednosti 1400 akči. Dodatni timari: Abdulahov, dobrovoljnim ustupanjem, u mjestu Kobiljak kod Blagaja, vrijednosti 1110 akči; Drugog Saliha sin Sulejmana, dobrovoljnim ustupanjem, Vranjevići kod Blagaja, vrijednosti 1400 akči. Ukupno koristi (od ove timarske jedinice): 3910 akči. Registriran: 1251. po H/1835. godine. Nahija Dabri Salih, sin Mehmeda Srednjeg rasta, bijele brade, ima 63 godine. Nastanjen u mahali Ričina31, kadiluk Mostar. Timar naslijedio od Alije, dobrovoljnim ustupanjem, jer nije imao potomaka. Mjesto timara: Zlodolak u Dabrima, vrijednosti 1100 akči. Dodatni timari: Spomenutog Saliha, dobrovoljnim ustupanjem, Gornji Raštani kod Mostara, vrijednosti 700 akči; Drugog Saliha sin Ibrahima i Omera sin Hasana, Grabovo kod Imotskog, vrijednost 700 akči. Ukupno koristi (od ove timarske jedinice): 2500 akči. Registriran: 1254. po H/1838. godine. Nahija Dabri Salih, sin Ismaila Visokog rasta, crne brade, ima 52 godine. Nastanjen u Šarića mahali, kadiluk Mostar. 31 Mahala hadži-Ahmed-age Lakišića, zvana „Ričina”, nastala je uz džamiju hadži- Ahmed-age Lakišića sagrađenu 1650. godine, kao i mekteb koji je sagrađen prije 1669. godine. Hasandedić, Timar stekao nakon smrti Ibrahima, koji nije imao potomaka. Dodatni timari: Od Saliha, dobrovoljnim ustupanjem, Gornji Raštani kod Mostara, vrijednosti 700 akči; Od drugog Saliha sin Ibrahima i Omera sin Hasana, Grabovo kod Imotskog, vrijednosti 700 akči; Ibrahima sina Sulejmana, dobrovoljnim ustupanjem, Vranjevići – Blagaj, Mahala Svračići. Ukupno koristi (od ove timarske jedinice): 3200 akči. Registriran: 1254. po H/1838. godine. 29. Nahija Ljubuški Ibrahim, sin Ibrahima Vekil prvog mulazima, srednjeg rasta, crne brade, ima 42 godine. Nastanjen u Esfelovoj32 mahali, kadiluk Mostar. Timar stekao prijenosom sa umrlog oca. Mjesto timara: Šipovo kod Ljubuškog, vrijednosti 1400 akči. Dodatni timari: Džaferov, dobrovoljnim ustupanjem, Hrasno kod Mostara, vrijednosti 1400 akči; Ahmetov, dobrovoljnim ustupanjem, Gornji Vranjevići kod Blagaja, vrijednosti 700 akči. Ukupno koristi (od ove timarske jedinice): 3500 akči. Registriran: 1251. po H/1835. godine. 30. Nahija Nevesinje Abdulah, sin Abdulaha; Abdulah, sin Alije Abdulah I: visokog rasta, prosijede brade, ima 49 godina. 32 Mahala hadži Jahije locirana je između Čerkića i Buljukina sokaka u naselju Donja mahala. U njoj je bio Jahije – hodžin, ili, kako se još zove, Jahije Esfelov mesdžid, sagrađen prije 1620. godine. Hasandedić, 67. Abdulah II: srednjeg rasta, bijele brade, ima 70 godina. Zajednički timar stekli dobrovoljnim ustupanjem od Osmana. Nastanjeni u samom Blagaju. Mjesto timara: Gornji Pustoljani kod Nevesinja, vrijednosti 580 akči; Ahmetov čiluk u selu Gornji Pustoljani kod Nevesinja, vrijednosti 700 akči. Ukupno Abdulahu sinu Abdulaha: 1400 akči. Abdulahu sinu Alije prijenosom sa umrlog oca, Hodinići kod Nevesinja, vrijednosti 700 akči, te Ahmetov čiluk u Hodinićima kod Nevesinja, vrijednosti 700 akči. Ukupno Abdulahu sinu Alije: 1400 akči. Ukupno koriste (od ove timarske jedinice): 2800 akči. Registrirani: 1251. po H/1835. godine. Nahija Blagaj Seid, sin Mehmeda Vekil onbaše, srednjeg rasta, prosijede brade, ima 50 godina. Nastanjen u samom Blagaju, kadiluk Mostar. Timar stekao prijenosom sa umrlog oca. Mjesto timara: Gnojnice kod Blagaja, vrijednosti 5289 akči. Registriran: 1232. po H/1816. godine. Nahija Blagaj Salih, sin Hasana; Mehmed, sin Alije Mehmed: srednjeg rasta, bijele brade, ima 90 godina. Salih: srednjeg rasta, bijele brade, ima 65 godina. Nastanjeni u samom Blagaju. Zajednički timar stekli nakon smrti očeva. Mjesto timara: Sama varoš Blagaj, vrijednosti 1400 akči. Dodatni timari: Mehmedu sinu Alije od njegovog oca, u Bojnicama kod Mostara, vrijednosti 1400 akči. Ukupno koristi (od ove timarske jedinice): 2800 akči. Registrirani: 1251. po H/1835. godine. Nahija Nevesinje Ahmet Arslan, sin Husejna Visokog rasta, žutih brkova, ima 31 godinu. Nastanjen u samom Blagaju. Timar stekao prijenosom sa umrlog oca 1251. po H/1835. godine na ime očevog umirovljenja, jer je tada imao sedam godina, a po ukazu bosanskog valije Vedžihi-paše. Mjesto timara: Zvidol (Zovi Do) kod Nevesinja, vrijednosti 700 od 1400. Dodatni timar: Čiluk u selu Zvidol kod Nevesinja, vrijednosti 700 od 1400. Ukupno koristi (od ove timarske jedinice): 1400 akči. Registriran: 1251. po H/1835. godine. Nahija Mostar Husejn, sin Omera Srednjeg rasta, žutih brkova, ima 40 godina. Nastanjen u Blagaju, kadiluk Mostar. Timar stekao prijenosom sa Zulikara koji je umro bez potomka. Mjesto timara: Podgorani kod Mostara, vrijednosti 2000 akči. Dodatni timari: Prijenosom sa Saliha, u Grabovici kod Nevesinja, vrijednosti 1400 akči. Ukupno koristi (od ove timarske jedinice): 3400 akči. Registriran: 1251. po H/1835. godine. Nahija Mostar Muharem, sin Osmana Srednjeg rasta, bijele brade, ima 65 godina. Nastanjen u Sevrijinoj mahali, kadiluk Mostar. Timar stekao prijenosom sa umrlog oca. Mjesto timara: Vihovići kod Mostara, vrijednosti 717 od 1345 akči. Registriran: 1243. po H/1827. godine. 36. Nahija Nevesinje Mustafa, sin Mahmuta Srednjeg rasta, žutih brkova, ima 35 godina. Nastanjen u samom Blagaju, kadiluk Mostar. Timar stekao prijenosom sa umrlog oca. Mjesto timara: Crgovo kod Nevesinja, vrijednosti 995 od 1990 akči. Dodatni timari: Od Sulejmana, koji nije imao potomaka, u selu Crgovo kod Nevesinja, vrijednosti 995 od 1990 akči; od Omera sin Mustafe, u samoj varoši Blagaj, vrijednosti 700 akči; od Ahmeta, u Kovačićima kod Nevesinja, vrijednosti 700 akči. Ukupno koristi (od ove timarske jedinice): 1990 od 3390 akči. Registriran: 1251. po H/1835. godine. 37. Nahija Nevesinje Ahmet, sin Mehmeda Srednjeg rasta, bijele brade, ima 55 godina. Nastanjen u samom Blagaju, kadiluk Mostar. Timar stekao prijenosom sa umrlog amidže Murata koji nije imao potomka. Mjesto timara: Crgovo kod Nevesinja, vrijednosti 1990 akči. Dodatni timari: Od Sulejmana, koji nije ostavio potomka poslije smrti, u selu Crgovo kod Nevesinja, vrijednosti 995 od 1990 akči; od Omera sin Mustafe, u samoj varoši Blagaj, vrijednosti 700 akči; od Ahmeta, u Kovačićima kod Nevesinja, vrijednosti 700 akči. Ukupno koristi (od ove timarske jedinice): 700 od 3390 akči. Registriran: 1251. po H/1835. godine. 38. Nahija Nevesinje Mustafa Šaćir, sin Mehmeda Srednjeg rasta, crne brade, ima 35 godina. Nastanjen u Blagaju, kadiluk Mostar. Timar stekao prijenosom sa umrlog oca. Mjesto timara: Bočine kod Nevesinja, vrijednosti 1430 akči. Dodatni timari: Spomenutom Mustai sinu Mehmeda, u Kovačićima kod Nevesinja, vrijednosti 350 od 700 akči; Od drugog Mustafe, njegovog amidže, koji nije imao potomaka, u Kovačićima kod Nevesinja, vrijednosti 350 od 700 akči. Ukupno koristi (od ove timarske jedinice): 700 od 2130 akči. Registriran: 1251. po H/1835. godine. Nahija Nevesinje Muharem, sin Saliha Srednjeg rasta, žutih brkova, ima 32 godine. Nastanjen u Blagaju, kadiluk Mostar. Timar stekao prijenosom sa umrlog oca. Mjesto timara: Tučip kod Nevesinja, vrijednosti 1900 akči. Dodatni timari: Muharemu sinu Saliha, Oglača kod Blagaja, vrijednosti 350 od 700 akči; Ukupno koristi (od ove timarske jedinice): 700 od 2600 akči. Registriran: 1251. po H/1835. godine. Nahija Nevesinje Ahmet i Mehmed, sinovi Omera Ahmet i Mustafa, sinovi drugog Omera Mustafa: srednjeg rasta, žutih brkova, nastanjen u Blagaju, ima 35 godina. Ahmet drugog Omera: srednjeg rasta, smeđe brade, nastanjen u Blagaju, ima 50 godina. Mehmed: srednjeg rasta, crne brade, nastanjen u Mostaru, ima 55 godina. Ahmet prvi: srednjeg rasta, prosijede brade, nastanjen u Mostaru, ima 60 godina. Nastanjeni u samom Mostaru i Blagaju. Zajednički timar stekli nakon smrti očeva. Mjesto timara: Krutine kod Nevesinja, vrijednosti 1446 akči. Dodatni timari: Prijenosom Ahmetu i Mustai sinovima Omera, u Vranjevićima kod Blagaja, vrijednosti 1400 akči. Ukupno koriste (od ove timarske jedinice): 2846 akči. Registrirani: 1251. po H/1835. godine. Nahija Blagaj Husejn, sin Ahmeta Srednjeg rasta, prosijede brade, ima 52 godine. Nastanjen u samom Blagaju, kadiluk Mostar. Timar stekao prijenosom sa amidže Hasana, koji nije imao potomaka. Mjesto timara: Sama varoš Blagaj, vrijednosti 1400 akči. Dodatno: Prijenos na Abdulmumina i Husejna zajedno, u Grabovici, kadiluk Nevesinje, vrijednosti 1400 akči. Ukupno koristi (od ove timarske jedinice): 700 od 2800 akči. Registriran: 1259. po H/1843. godine. Nahija Blagaj Mustafa i Salih, sinovi Abdulmumina Mustafa: srednjeg rasta, crnih brkova, ima 40 godina. Salih: srednjeg rasta, crnih brkova, ima 35 godina. Nastanjeni u samom Blagaju, kadiluk Mostar. Timar stekli prijenosom sa umrlih očeva. Mjesto timara: Sama varoš Blagaj, vrijednosti 1400 akči. Dodatno: Prijenos sa očeva Abdulmumina i Husejna zajedno, u Grabovici, kadiluk Nevesinje, vrijednosti 1400 akči. Ukupno koristi (od ove timarske jedinice): 700 od 2800 akči. Registrirani: 1259. po H/1843. godine. Nahija Nevesinje Abdulah i Ibrahim, sinovi Ahmeta Abdulah: srednjeg rasta, crne brade, ima 54 godine. Ibrahim: srednjeg rasta, žutih brkova, ima 40 godina. Nastanjeni u samom Blagaju, kadiluk Mostar. Timar stekli prijenosom sa umrlih očeva. Mjesto timara: Hodinići kod Nevesinja, vrijednosti 1400 akči. Dodatno: Prijenos na Ibrahima i Abdulaha, dobrovoljnim ustupanjem, u Tučipu kod Nevesinja, vrijednosti 1400 akči. Ukupno koriste (od ove timarske jedinice): 1400 od 2800 akči. Registrirani: 1251. po H/1835. godine. 44. Nahija Nevesinje Ibrahim Edhem, sin Mehmeda Seida Srednjeg rasta, crnih brkova, ima 35 godina. Nastanjen u samom Blagaju, kadiluk Mostar. Timar stekao prijenosom od umrlog brata Ahmeta, koji nije imao potomka. Mjesto timara: Čiluk Skender-ćehaje u Nevesinju, vrijednosti 760 akči. Dodaci: Od Ahmeta dobrovoljnim ustupanjem, u Zalužju kod Nevesinja, vrijednosti 3168 akči. Od Mehmeda dobrovoljnim ustupanjem, u Donjoj Zoimlji/Ziemlju kod Mostara, vrijednosti 1400 akči. Ukupno koristi (od ove timarske jedinice): 5328 akči. Registriran: 1251. po H/1835. godine. 45. Nahija Blagaj Husejn, sin Mehmeda Srednjeg rasta, crnih brkova, ima 36 godina. Nastanjen u Šarića mahali, kadiluk Mostar. Timar stekao prijenosom sa Mehmeda sina Osmana koji nije imao potomka. Mjesto timara: Dračevica kod Blagaja, vrijednosti 1100 akči. Dodatno: Od Osmana, dobrovoljnim ustupanjem, u Radinju kod Blagaja, vrijednosti 1400 akči. Od Mehmeda, dobrovoljnim ustupanjem, u Vranjevićima sa mahalom Svračići kod Blagaja, vrijednosti 850 akči. Ukupno koristi (od ove timarske jedinice): 3350 akči. Registriran: 1251. po H/1835. godine. 46. Nahija Blagaj Ibšir, Mehmed, Salih, Husejn i Ibrahim, sinovi Zulikara Ibšir: srednjeg rasta, žutih brkova, ima 40 godina. Mehmed: srednjeg rasta, smeđih brkova, ima 38 godina. Salih: srednjeg rasta, crnih brkova, ima 28 godina. Husejn: srednjeg rasta, mladih brkova, ima 20 godina. Ibrahim: golobradi mladić, ima približno 15 godina. Nastanjeni u selu Žulja, Blagaj. Mjesto timara: Krutuša kod Blagaja, vrijednosti 1800 akči. Registrirani: 1259. po H/1843. godine. 47. Nahija Ljubuški Hamid i Salih, sinovi Avdije Hamid: srednjeg rasta, mladih brkova, ima 18 godina. Salih: srednjeg rasta, mladih brkova, ima 21 godinu. Nastanjeni u samom Blagaju, kadiluk Mostar. Timar stekli prijenosom nakon smrti oca. Mjesto timara: Planinice kod Ljubuškog, vrijednosti 1500 akči. Registrirani: 1259. po H/1843. godine. 48. Nahija Mostar Salih, sin Omera Prvi borozan33, visokog rasta, žutih brkova, ima 35 godina. Nastanjen u Šarića mahali, kadiluk Mostar. Timar stekao dobrovoljnim ustupanjem od Alije. Mjesto timara: Goranci kod Mostara, vrijednosti 3000 akči. Registriran: 1251. po H/1835. godine. 49. Nahija Blagaj Hasan, sin Ahmeta Srednjeg rasta, bijele brade, ima 50 godina. Nastanjen su samom Blagaju, kadiluk Mostar. Timar stekao prijenosom sa umrlog oca. Mjesto timara: Ravnići kod Blagaja, vrijednosti 700 od 1400. Dodatno: Od amidže Abdulkadira koji nije imao potomka, Ravnići kod Blagaja, 700 od 1400. Ukupno koristi (od ove timarske jedinice): 1400 akči. Registriran: 1243. po H/1827. godine. 33 Vojni trubač. 50. Nahija Viduška Zejnil, sin Husejna Visokog rasta, crnih brkova, ima 48 godina. Nastanjen u mahali Cernica, kadiluk Mostar. Timar stekao prijenosom od Alije koji nije bio pravi posjednik. Mjesto timara: Dragonovići kod Viduške, vrijednosti 1400 akči. Dodatno: Od Alije koji nije pravi posjednik, Ahmetov čiluk u selu Dragonovići, vrijednosti 1400 akči. Od Ahmeta sina Ismaila, dobrovoljnim ustupanjem, u Vrančićima kod Mostara, vrijednosti 700 akči. Od umirovljenog Mehmeda sina Uzejra, prepuštanjem, Ahmetov čiluk u selu Vrančići kod Mostara, vrijednosti 700 akči. Ukupno koristi (od ove timarske jedinice): 2800 akči. Registriran: 1258. po H/1842. godine. 51. Nahija Mostar Mustafa, sin Alije Umro 11. safera 1270. po H/13. novembra 1853. godine. Bio nastanjen u samom kadiluku Mostar. Mjesto timara: Balijina mahala u Mostaru, vrijednosti 700 akči. Registriran: 1228. po H/1812. godine. 52. Nahija Mostar Mehmed Umro 1274. po H/1858. godine. Bio nastanjen u samom kadiluku Mostar. Mjesto timara: Hum kod Mostara, vrijednosti 1800 akči. Dodatno: Od Osmana, u samoj varoši Blagaj, vrijednosti 1400 akči. Ukupno koristio (od ove timarske jedinice): 1600 od 3200 akči. Registriran: 1251. po H/1835. godine. 53. Nahija Mostar Omer, sin Mahmuta Umro 1255. po H/1839. godine. Bio nastanjen u mahali Cernica, kadiluk Mostar. Mjesto timara: Gornji (H)Raštani kod Mostara, 700 od 1400 akči. Registriran: 1238. po H/1822. godine. 54. Nahija Blagaj Abdulah, sin Hasana Umro 1266. po H/1850. godine. Bio nastanjen u kadiluku Mostar. Timar je dijelio sa još jednim timarnikom. Mjesto timara: Donja Zoimlja/Ziemlje kod Blagaja, vrijednosti 1400 akči. Dodatno: Od spomenutog Hasana, Bukovi ? kod Blagaja, vrijednosti 850 akči. Ukupno koristio (od ove timarske jedinice): 2250 akči. Registriran: 1251. po H/1835. godine. 55. Nahija Mostar Alija Odrekao se timara. Nastanjen u kadiluku Mostar. Mjesto timara: Olašić kod Mostara, vrijednosti 1480 akči. Dodatno: Ahmetov čiluk sela Olašić kod Mostara, vrijednosti 980 akči. Ukupno koristio (od ove timarske jedinice): 2460 akči. Registriran: 1259. po H/1843. godine. 56. Nahija Blagaj Ahmet Umro 1266. po H/1850. godine. Bio nastanjen u kadiluku Mostar. Mjesto timara: Dračevice kod Mostara, vrijednosti 1400 akči. Cernica u Mostaru, vrijednosti 1400 akči. Ukupno koristio (od ove timarske jedinice): 1400 od 2800 akči. Registriran: 1257. po H/1841. godine. 57. Nahija Mostar Mehmed i Mustafa, sinovi Hasana Mehmed je umro u redžebu 1267. po H/maj 1851. godine, a Mustafa 1265. po H/1849. godine. Bili su nastanjeni u samom kadiluku Mostar. Mjesto timara: Ljubotići kod Mostara, vrijednosti 2160 akči. Registrirani: 1258. po H/1842. godine. 58. Nahija Imotski Ismail, sin Alije Umro 1262. po H/1846. godine. Bio nastanjen u Haiz-hodžinoj mahali, kadiluk Mostar. Mjesto timara: Tvrđava Imotski kod Imotskog, vrijednosti 400 od 1600. Registriran: 1258. po H/1842. godine. 59. Nahija Nevesinje Omer, sin Mustafe Umro 1259. po H/1843. godine. Bio nastanjen u samom Blagaju, kadiluk Mostar. Mjesto timara: Crgovo kod Nevesinja, vrijednosti 1900 akči. Dodatno: Omeru sinu Mustafe u samoj varoši Blagaj, vrijednosti 700 akči; od Hasana dobrovoljnim ustupanjem, Kovačići kod Nevesinja, vrijednosti 700 akči. Ukupno koristio (od ove timarske jedinice): 700 od 3390 akči. Registriran: 1251. po H/1835. godine. 60. Nahija Nevesinje Salih Umro 1266. po H/1850. godine. Bio nastanjen u samom Blagaju, kadiluk Mostar. Mjesto timara: Tučip kod Nevesinja, vrijednosti 1430 akči. Dodatno: Od Mustafe sina Mehmeda dobrovoljnim ustupanjem, Kovačići kod Nevesinja, vrijednosti 700 akči. Ukupno koristio (od ove timarske jedinice): 1430 od 2130 akči. Registriran: 1251. po H/1835. godine. 61. Nahija Nevesinje Salih, sin Hasana Umro muharema 1267. po H/novembra 1850. godine. Bio nastanjen u samom Blagaju, kadiluk Mostar. Mjesto timara: Zvidol (Zovi Do) kod Nevesinja, vrijednosti 1900 akči. Dodatno: Od Muharema sina Saliha, Oguljača kod Blagaja, vrijednosti 700 akči. Ukupno koristio (od ove timarske jedinice): 1900 od 2600 akči. Registriran: 1251. po H/1835. godine. 62. Nahija Blagaj Alija Umro 1266. po H/1850. godine. Bio nastanjen u samom Blagaju, kadiluk Mostar. Mjesto timara: Sama varoš Blagaj, vrijednosti 1400 akči. Dodaci: Grabovica kod Blagaja, vrijednosti 1400 akči. Ukupno koristio (od ove timarske jedinice): 1400 od 2800 akči. Registriran: 1259. po H/1843. godine. 63. Nahija Nevesinje Alija, sin Hasana Umro 1266. po H/1850. godine. Bio nastanjen u samom Blagaju, kadiluk Mostar. Mjesto timara: Hodonići kod Nevesinja, vrijednosti 1400 od 1600 akči. Dodaci: Prijenosom sa Ibrahima i Abdulaha, dobrovoljnim ustupanjem, Tučip kod Nevesinja, vrijednosti 1400 akči. Ukupno koristio (od ove timarske jedinice): 1400 od 2800 akči. Registriran: 1251. po H/1835. godine. 64. Nahija Mostar Osman, sin Osmana Umro 1255. po H/1839. godine. Bio nastanjen u Sevrijinoj mahali, kadiluk Mostar. Mjesto timara: Vihovići kod Mostara, vrijednosti 718 od 1435 akči. Registriran: 1243. po H/1827. godine. 65. Nahija Mostar Alija i Salih, sinovi Ahmeta Ovaj timar je od 1839. do 1850. godine bio u posjedu osobe iz kahvedžijskog esnafa u kadiluku Mostar. Naime, Zulikar Naiz-paša, sin Ali-paše, hercegovačkog valije, 1839. godine, bez berata ustupio je ovaj timar Arnautu Aliji sinu Mehmeda, koristeći drugu osobu istog imena u vojnoj službi, a nakon što su gore imenovani, Alija i Salih, iste godine napustili službu i prepustili isti timar. Revizijom je timar oduzet. Nastanjeni u kadiluku Mostar. Mjesto timara: Budoline kod Mostara, vrijednosti 1400 akči. Dodaci: Od drugog Alije, dobrovoljnim ustupanjem, u Ljubotićima kod Mostara, vrijednosti 1400 akči. Ukupno koriste (od ove timarske jedinice): 2800 akči. Registriran: 1258. po H/1842. godine. 66. Nahija Mostar Mehmed, sin Alije; Abdulah, sin Ahmeta Mujezini džamije u tvrđavi Mostar. Mehmed je umro 1255. po H/1839. godine, pa je njegov sin bez berata raspolagao ovim timarom. Također, Abdulah je umro 1267. po H/1851. godine. Mjesto timara: Hrastna Sojna kod Mostara, vrijednosti 750 akči. Registriran: 1241. po H/1825. godine. 67. Nahija Mostar Ahmet, sin Saliha Mutevelija džamije u tvrđavi Mostar. Bio je pripadnik Rezervnog sastava Osmanske vojske i jedan od alima. Odabrao je umirovljenje na ime kojeg je godišnje primao tristo, te još dodatnih šezdeset groša. Nakon njegov smrti 1264. po H/1848. godine, služba je ponuđena njegovom sinu Haizu Mustai, ali mu tezkera nije uručena. Mjesto timara: Humljani kod Mostara, vrijednosti 1400 od 9400 akči. Registriran: 1243. po H/1827. godine.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: KROZ KIŠU, BURU I ŽEGU: KASNOOSMANSKI MOSTAR U PUTOPISU AUSTRIJSKOG OBAVJEŠTAJCA JOHANNA ROSKIEWICZA
PODNASLOV: N/A
STRANA: 207-222
AUTOR(I): Amer Maslo

Sa zadatkom da što bolje osmotri prilike u Bosanskom ejaletu tokom 1862. i 1863. godine, na spomenutom području boravio je austrijski obavještajac Johann Roskiewicz. Već u 17 godini krenuo je stopama svoga oca i stupio u vojnu službu Habsburške monarhije. Vremenom je napredovao u vojnoj hijerarhiji, a među funkcijama koje je obavljao bila je i funkcija upravitelja Vojno – geografskog instituta. Zahvaljujući stečenom iskustvu u Bosni, Roskiewicz se posebno istakao na polju promicanja znanja o topograiji Bosne i Hercegovine. Tokom svog petnaestomjesečnog „izviđanja“ obišao je značajan dio Bosanskog ejaleta, a svoja iskustva sa tog putovanja sa čitaocima je podijelio kroz putopis Studien über Bosnien und die Herzegovina, koji je objavljen 1868. godine na njemačkom jeziku. Cilj ovog rada je predstaviti podatke iz Roskiewiczevog putopisa koji se vežu za Mostar i druga hercegovačka mjesta u kasnoosmanskom periodu. Nakon intervencije Omer – paše Latasa, u prvim godinama druge polovine 19. stoljeća, Hercegovina je izgubila status zasebnog ejaleta. U vrijeme Roskiewiczevog putovanja Mostar je bio središte hercegovačkog kajmekamluka, koji je bio jedan od sedam takvih organizacionih jedinica u sastavu Bosanskog ejaleta. Mišljenja sam da su Milorad Ekmečić i Ivica Petrović na pravom tragu kada putopise na njemačkom jeziku nastale u periodu od sredine 19. stoljeća do okupacije Bosanskog vilajeta 1878. godine izdvajaju kao zasebnu kategoriju, te ih razlikuju od putopisa koji su nastali u ranijem i kasnijem periodu. Veće prisustvo inostranog faktora koje se ogleda i u ponovnom otvaranju konzularnih predstavništava evropskih država u Bosanskom ejaletu, te aktueliziranje Istočnog pitanja nakon revolucija u Evropi 1848. i 1849. godine, imali su utjecaja i na osnovne ideje koje su pratile putopisnu literaturu. Gustav hoemmel, Johann Roskiewicz i Franz Maurer mogu se označiti prvim predstavnicima te etape. U ovim putopisima su prisutni stereotipni opisi Bosne, njenog naroda i običaja što je rezultat želje da se ukaže na potrebu „civilizatorske intervencije“ u Bosni ili u rjeđim slučajevima, poput Roskiewiczevog, na potrebu radikalnih reformi u Osmanskom Carstvu. Najznačajniji rad o Mostaru u putopisnoj literaturi na njemačkom jeziku je „Mostar u njemačkoj putopisnoj literaturi“ u kojem je autor Ivica Petrović predstavio i analizirao zapise o Mostaru iz putopisa Otta Blaua, Moritza Hoernesa, Heinricha Rennera, Roberta Michela, Hermanna Wendela, Juli Zeh i Elisabeth Gschaider. Potrebno je spomenuti da se na web stranici Centra za informaciju i dokumentaciju Mostar nalaze prijevodi dijelova vezanih za Mostar iz pojedinih putopisa na njemačkom jeziku. Svoj put prema Mostaru 1863. godine Roskiewicz je opisao poprilično detaljno, navodeći puteve, klance, planine i rijeke koje je vidio. Putovanje je započeo iz Sarajeva u ljetnim mjesecima, a prvog dana je preko Trnova (Trnova) stigao do sela Krbljine (Kerblina). Za ovaj poduhvat mu je trebalo devet sati jahanja. Prenoćio je u selu Krbljine u lokalnoj kolibi, te je platio da se za njega i njegovog pratioca na putovanju zakolje jedno jagnje. Narednog jutra nastavio je put prema Ulogu (Ullok), za što mu je trebalo osam sati jahanja. U Ulogu je prenoćio u jednom lokalnom hanu koji ga nije previše dojmio, a nije propustio priliku da spomene da je osam dana prije njegovog dolaska vlasnik hana pronađen zaklan i obješen. Posebno zahtjevan dio puta za Roskiewicza je bio onaj od Uloga do Nevesinja (Neveseny), koji je potrajao šest sati, te je uključivao prelazak preko Morine planine (Morine – Planina). Roskiewicz je naglasio da je put preko Morine izuzetno opasan, posebno u zimskom periodu zbog čega ljudi tada obično putuju u većim u grupama. Kao posebnu opasnost istakao je snježne nanose i čopore vukova koji na tom području obitavaju, navodeći da je na svom putu primijetio brojne grobove. Roskiewicz je propustio da napiše nešto više o Nevesinju, te je samo spomenuo da je mudir u tom mjestu bio izuzetno ljubazan i da mu je omogućio da prespava u njegovoj kući. Četvrtog dana putovanja Roskiewicz je, nakon šest sati jahanja, stigao do Mostara. Na tom putu je posjetio Blagaj (Blagai) i opisao je tamošnju tvrđavu. Uočio je da se nalazila na izuzetno lijepom položaju, da je obimom velika, očuvana, te da je u vremenu u kojem je on tuda prolazio služila kao skladište oružja. Zabilježio je i pogrešnu informaciju da je po naredbi osmanskog sultana „Mahmuda II“ 30. juna 1463. godine na blagajskoj tvrđavi ubijen bosanski kralj Tomašević, iako mu je dato obećanje da će biti pošteđen. Roskiewicz je kratko spomenuo rijeku Bunu, dok je za Blagaj prenio podatak da u njemu živi 1.000 do 1.200 stanovnika. Zapazio je brzu promjenu klimatskih uslova koji su pratili njegovo putovanje, pa je prema njegovim riječima prvi dan putovanja bio tmuran, oblačan i hladan, drugog dana je neprestano padala kiša, narednog dana je bila bura, da bi naposlijetku bio svjedok nepodnošljive vrućine. Roskiewicz je u Mostaru proveo jedan dan, a u svom putopisu najprije je opisao položaj grada. Opazio je da se Mostar nalazi u podnožju Veleža i Huma i da se prostire na obje strane rijeke Neretve (Narente). Položaj grada bi smatrao lijepim kada ga sa obje strane ne bi okruživala stjenovita brda i kada bi bilo malo više zelenila. Upravo je nedostatak zelenila jedan od glavnih uzroka za ne baš pozitivan utisak koji je na Roskiewicza ostavio ovaj hercegovački grad. Prenosi i predaju da je grad osnovan 1440. godine od strane dvorjanina hercega Stjepana, Radivoja gosta „Kuropalata“, a da je ime dobio po starom mostu. Roskiewicz je Mostar vidio kao grad koji se sastojao od kuća koje su se nalazile na podnožju brda, te iz dvije ulice koje su se prostirale obalom Neretve i u kojima su bili stambeni objekti i trgovina sa različitim vrstama robe. Grad je prepoznao kao političko i trgovačko središte hercegovačkog kraja u kojem je bilo sjedište „guvernera“, konzula iz Austrije, Francuske i Rusije, kadije, te katoličkog biskupa, pravoslavnog vladike (mitropolita) i muftije. Osvrnuo se i na konfesionalni sastav stanovnika Mostara, navodeći da od oko 18.000 stanovnika većina otpada na „muhamedance“, dok u gradu živi između „4-500“ katolika te između 3.000 i 3.500 pravoslavaca. Pobrojao je i vjerske objekte, pa je napisao da u Mostaru egzistira preko 40 džamija, jedna katolička kapela u konzulatu Austrije, dvije pravoslavne crkve od kojih je jedna za vrijeme Roskiewiczeve posjete bila u procesu izgradnje. Interesantno je da ovaj austrijski obavještajac nije preveliku pozornost posvetio opisu Starog mosta. Istakao je da je riječ o kamenom mostu koji spaja obale Neretve, te da njegov jedini svod koji se nalazi 70 stopa iznad rijeke ima zategnutost od 90 stopa i da se uz njega nalaze tornjevi koji služe za odbranu. Roskiewicz pripada onoj grupi putopisaca koji su prenijeli da je ovu građevinu podigao rimski car Trajan, dok je obnovu mosta pripisao sultanu Sulejmanu II. Roskiewiczev putopis sa nizom korisnih podataka može predstavljati i vrijedan izvor za proučavanje zdravstvenih prilika u Bosanskom ejaletu, a u tom kontekstu bitno je spomenuti da je u svom putopisu ovaj autor prenio da je za vrijeme njegovog boravka u Mostaru već neko vrijeme vladala zaraza boginja, te je u gostionici u kojoj je trebao boraviti, uslijed zaraze, već preminulo nekoliko osoba. To je bio razlog zbog kojeg je Roskiewicz odlučio prihvatiti ponudu Čingrija, rukovodioca austrijskog konzulata, da prenoći u prostorijama konzulata. Svoj boravak u Mostaru Roskiewicz je završio posjetama vršioca važnijih dužnosti i konzulima koji su se nalazili u Mostaru. U putopisu je naveo imena komesara Dževdet-efendije i mušira Abdi-paše. Poređenje radi, godinu dana prije objavljivanja Roskiewiczevog putopisa u Beču je objavljen putopis pod naslovom Geschichtliche, politische und topograisch-statistische Beschreibung des Vilajet Bosnien, das ist das eigentliche Bosnien, nebst türkisch Croatien, der Hercegovina und Rascien autora Gustava hoemmela. Kako je riječ o savremenicima, čija se putovanja područjem Bosne i Hercegovine i objavljivanje putopisa gotovo poklapaju, važno je spomenuti da su njihovi opisi Mostara i karakteristika hercegovačkog kraja dosta slični. hoemmel je, kao i Roskiewicz, značajnu pažnju posvetio opisivanju Neretve i njenih pritoka, dok u manjem obimu donosi podatke vezane za poljoprivredne karakteristike Hercegovine u odnosu na Roskiewicza. Gradnju Starog mosta je također pripisao rimskom caru Trajanu, dok je na sličan način Mostar predstavio središtem Hercegovine i gradom u kojem se nalaze obnašatelji brojnih važnih funkcija tog vremena. Za razliku od Roskiewicza, hoemmel je Mostar izdvojio i u kontekstu njegovog značaja za trgovinu u Bosni. Zanimljivo je da se podatak o broju stanovnika značajno razlikuje kod ove dvojice autora. hoemmel ja zapisao cifru od 12.000 stanovnika, većinom muslimana, što je manje u odnosu na prezentiranu cifru od 18.000 stanovnika iz Roskiewiczevog putopisa. Također, u dijelu koji nosi naslov „Im Kaimakamate Mostar“ hoemmel navodi i osnovne podatke o Ljubuškom, Počitelju, Konjicu, Neretvi, Nevesinju, Stocu, Dabarskom polju, Gacku, Foči, Goraždu, Čajniču, Bileći, Nikšiću, Trebinju, Ljubinju i Ljubomiru, te je na osnovu tog dijela moguće saznati, za razliku od Roskiewiczevog putopisa, nešto malo više detalja o drugim mjestima hercegovačkog kraja. Roskiewicz je petog dana putovanja krenuo prema Jablanici, ali pošto je odabrao kompliciraniju rutu bilo mu je poprilično teško pronaći adekvatnog vodiča. Do Jablanice je Roskiewiczu trebalo 11 sati jahanja, a na nekim predjelima, zbog lošeg stanja puta i vlastite sigurnosti, bio je prisiljen da siđe sa konja i pješači. U ovom dijelu putopisa autor je fokus postavio na opise prirode, a posebno ga je impresionirao klanac povrh kanjona Neretve kojeg predstavlja posljednjim obronkom planine Plasa (Plaša). Napisao je da ga je bilo izuzetno strah prolaziti liticama na tom lokalitetu, dok je ispod njegovih nogu hučala Neretva. Osim toga, dodao je da je teško opisati veličanstvenost tog klanca, a njegovu veličinu uspoređuje sa klancem Sutjeske (Sutiska) i klancem Sedlo planine. Po dolasku u Jablanicu primjetio je da su kuće velikim dijelom sagrađene od sitnog kamena (Schlackenlava – Bruchstücken). Jedan od stanovnika Jablanice ga je prijateljski dočekao i ponudio mu prenoćište, a posebno su ga dojmile muslimanke iz tog kraja koje su bile jako lijepe, nisu se krile pred strancima i ulazile su u razgovor. Ono što je vidio u Jablanici za Roskiewicza je predstavljalo veliko iznenađenje, te će to spomenuti i u dijelu u kojem je opisivao običaje muslimana u Bosanskom ejaletu. Roskiewicz je imao poprilično negativan odnos prema muslimanskoj vjeri i običajima muslimanskog stanovništva u Bosni, pa je tako napisao i da su mu susreti s muslimankama na ulicama izazivali nelagodu. Narednog dana putovanja Roskiewicz je od Gornje Jablanice jahao osam sati do Podhuma, gdje je odsjeo kod njemu poznatog franjevca, kojeg nije imenovao, a koji ga je prijateljski dočekao. Na tom mjestu je dodao da „turska vlada“ 1865. godine namjerava napraviti umjetni put od Konjica do Mostara s ciljem da se poboljša saobraćajna komunikacija, te je ponudio neka svoja zapažanja na koji bi način bilo najbolje napraviti takav put. Sedmog dana putovanja je napustio Hercegovinu, te se iz Podhuma preko Bitovnje prebacio do Kreševa za što mu je trebalo osam sati. Tom prilikom je zabilježio da je iako je bio 2. avgust na Vrapcu (Vrabać), Prenju, Čvrsnici (Cverstnica) i Majevici (Maljevica) u sjenovitim zaklonima vidio gomilu snijega. Zadnjeg, osmog, dana putovanja Roskiewicz je od Kreševa, preko Lepenice, Ban Brda i Rakovice stigao do Sarajeva. U dijelu u kojem je pisao o bosanskohercegovačkim rijekama određenu pažnju Roskiewicz je posvetio Neretvi. Opisao je kako ona nastaje i njen tok do ulijevanja u Jadransko more. Naveo je podatak da je Neretva kod Mostara duboka 4 stope, a široka 60 koraka. Autor spominje drveni most preko Neretve kod Glavatičeva, dva kamena mosta, u Konjicu i Mostaru, dok na udaljenosti od 15 minuta iznad Mostara se nalazi prirodni prijelaz preko kojeg se Neretva može preći tako što se skače s kamena na kamen. Posebnu pažnju Roskiewicz je posvetio nabrajanju i opisivanju pritoka Neretve: „Male Neretve“, Rame, Komadinovog vrela (Perutać i Proporać), Diva Grabovice (Diva Graboviča), Drežanke (Drežniča), „Vojna“, Lištice, Trebižata (Trebisat), „Stranina“, Bune, Bregave i Krupe. Roskiewicz u svom putopisu donosi izuzetno vrijedne podatke o konzularnim predstavništvima u Mostaru. Naročitu pozornost posvećuje ulozi i zadacima austrijskog konzulata. Između ostaloga, napisao je da u Mostaru egzistira vicekonzulat nezavisan od generalnog konzulata u Sarajevu i sa istim ovlastima kao onaj sarajevski.51 U ovisnosti prema austrijskom vicekonzulatu u Mostaru nalazila se konzularna agencija u Trebinju. Postojanje austrijskog konzulata u Sarajevu, vicekonzulata u Mostaru, te konzularnih agencija u Trebinju, Brčkom, Livnu i Banja Luci, koje najbraja Roskiewicz, svjedoče o pojačanom austrijskom interesu kada je u pitanju Bosanski ejalet. Roskiewicz je još naveo da u Mostaru djeluju francuski vicekonzul koji je podređen konzulu u Sarajevu, ruski vicekonzul neovisan od konzula u Sarajevu, dok je mjesto britanskog konzularnog agenta u Mostaru za vrijeme njegovog boravka bilo upraženjeno. Osim opisa samog putovanja, u Roskiewiczevom putopisu se mogu pročitati i podaci o općim karakteristikama hercegovačkog kraja. Autor je klimatske uslove u ovom dijelu ejaleta usporedio sa onima u Dalmaciji, pa je tako zapazio da je zima izuzetno blaga, dok su ljeti vladale teško izdržive vrućine. Zrak je smatrao pogodnim za zdravlje, a uočio je prisustvo čestih vjetrova u Hercegovini. Roskiewicz je napomenuo da se za razliku od Bosne u izgradnji kuća preferirao kamen, te su i za krovove korištene kamene ploče. Određena zapažanja Roskiewicz je iznio o kulturi tla u Hercegovini, te je napisao da po njegovoj pretpostavci od 220 kvadratnih milja na tom području 88 milja zauzima kršno tlo, a po 66 milja šume i plodno tlo.57 Primijetio je da je u dolini Neretve kod Konjica i Mostara zastupljeno vinogradarstvo, ali ne i stručna obrada vinograda, što je dovelo do toga da vinova loza na tom području bude divlja, bez uzgoja. Okus hercegovačkog vina je uporedio sa dalmatinskim vrstama vina. Duhan se također, prema Roskiewiczevim riječima, sadio širom Hercegovine, ali uz to je napomenuo da je najbolja vrsta bio “Trebinjac” koji je rastao kod manastira Duži. Ovaj austrijski obavještajac je uočio da u Hercegovini, kao i u Bosni, uspijevaju brojne vrste voća koje je u svom putopisu i pobrajao. Naznačio je da zbog karakterističnog tla u Hercegovini nije bilo moguće proizvesti dovoljno žitarica za svo stanovništvo, zbog čega su žitarice u Hercegovinu dovožene iz plodnih krajeva srednje Bosne i Novog Pazara (Novibazar). U putopisu je za rogatu marvu napomenuo da je slabije prisutna u Hercegovini u odnosu na Bosnu, ali ovaca, koza, magaraca i mazgi je prema njegovim riječima bilo više nego u ostatku Bosne. Kada je riječ o rudnicima i rudama, Roskiewicz je pojedina hercegovačka mjesta, poput Mostara, Stoca (Stolać), Nevesinja i Metkovića, spomenuo u kontekstu proizvodnje kamenog uglja. Hercegovci su Roskiewiczu prema tjelesnoj građi najviše sličili Dalmatincima, dok je iznio mišljenje da su, zajedno s Krajišnicima, pokazivali veći osjećaj za samostalnost od Bosanaca. Slično Bosancima, pripisivao im je mirnoću, ozbiljnost, pristojnost i umjerenost, a ono što im je Roskiewicz svima zamjerao bila je nečistoća. Pečeno ovčije meso, rižu, kukuruz, hljeb, puru, luk, sir i mlijeko ovaj austrijski obavještajac je primijetio kao jela koja su najčešće bila na jelovniku kod hercegovačkog stanovništva. Njemačka putopisna literatura nastala u periodu od sredine 19. stoljeća do okupacije Bosanskog vilajeta obiluje orijentalističkim i balkanističkim predodžbama. Stereotipi o Bosni, njenom narodu i običajima tog naroda nezoistavan su dio putopisa čiji autori uglavnom nastoje da prikažu neophodnost “civilizatorske misije” u Bosni i njenog izuzimanja iz Osmanskog carstva, ili, poput Roskiewicza, na potrebu provođenja radikalnih reformi u Osmanskom carstvu. Roskiewiczev putopis svjedoči o ishodu interakcije Evropljanina, koji za sebe smatra da dolazi iz “civiliziranog svijeta”, sa nepoznatim prostorom i drugačijim ljudima koji su svoj razvoj imali pod drugačijim povijesnim i kulturološkim okolnostima. Međutim, ovakva djela predstavljaju gotovo nepresušan izvor informacija istraživačima različitih oblasti. U ovom radu je to prikazano na primjeru Mostara, te su predstavljene zabilješke ovog austrijskog obavještajca o njegovom putu iz Sarajeva u Mostar i nazad, kao i drugi dijelovi putopisa koji sadrže podatke o Mostaru i njegovoj okolini. Zahvaljujući ovom putopisu moguće je saznati nešto više informacija o kasnoosmanskom Mostaru, te hercegovačkom kraju općenito.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: PUTOPISNE MELANHOLIJE PREDRAGA MATVEJEVIĆA ILI VRIJEME POJEDINCA
PODNASLOV: N/A
STRANA: 525-540
AUTOR(I): Irma Marić

Mostar je bosanskohercegovačko jezgro umjetničke inspiracije, ali i historijskih previranja; mjesto pamćenja, ali i zaboravljanja. Lice Grada je vidljivo golim okom, a o tome je pisao i Bogdan Bogdanović1 ističući kamenu alegoriju o dva grada koji se gledaju licem u lice - Partizanski spomenik u Mostaru „grad mrtvih antifašističkih junaka, uglavnom mladića i djevojaka – ratnika, i grad živih, za koje su oni položili živote“. Naličje Grada se nazire kroz priče o ljudima koji nisu prodali i izgubili svoju dušu. Jedan od njih je i Mostarac, Mediteranac Predrag Matvejević. Putopisne melanholije Predraga Matvejevića možemo početi i sa „bio jednom jedan“ koji je svojim hroničarskim i usamljenim glasom bilježio o mediteranskom zavičaju unutar beskrajnog labirinta nostalgično-melanholične i traumatične južnoslavenske misli 20. i 21. vijeka. Ovdje, pak, nije riječ o melanholičnom putopisnom ilozoiranju, o nekoj vrsti psihičkog oboljenja, depresije, nego o plemenitoj i produhovljenoj usamljenoj matvejevićevskoj misli koja je postala simbolom nadljudske snage i borbe za slobodu i istinu. “Melanholična ‘nelagoda u kulturi’ bitno je obilježila modernu ilozoiju, umjetnost i književnost, pri čemu ta nelagoda u izvjesnoj mjeri relektuje i prikazuje samu sebe i svoje uzroke. To znači da melanholija ovdje postaje kreativna, da pokreće stvaralačku maštu. Nije slučajno da riječ melanholija, kada se upotrebljava u feljtonu, u umjetničkoj kritici u smislu karakterizacije pojedinih umjetnika i njihovih djela, najčešće dobiva pozitivni prizvuk, ona budi asocijacije kao što su dubokoumnost, produhovljenost, kreativnu izolovanost od svijeta.“ (Gunter Schmitz: 2011) Rasprave o melanholiji (Lukač i predstavnici ortodoksne marksističke književne kritike) dotakle su se egzistencijalističke i avangardističke književnosti Alberta Camusa, Franca Kafke, Samuela Becketta i drugih, iznoseći teze o motivu ljudskog očajanja, otuđenja, deformacije kao ‘melanholično zaziranje od stvarnosti’ koje obespravljuje čovjekove mogućnosti svjedočeći o njegovoj nesposobnosti. „Toj su se kritici onda suprotstavili Adorno i ostali – i marksisti kao Ernst Fischer – pokušavajući da pokažu da ‘avangardistička’ književnost naprotiv pokušava progovoriti i dozvati u svijesti nevolju i melanholiju današnjeg modernog čovjeka, historijski uslovljenu i historijski razumljivu bijedu industrijskog i masovnog društva, pa da prema tome o ‘građanskom ontologiziranju’ ne može biti govora.“ U tome kontekstu, Predrag Matvejević je svoje melanholije predočio u priču, brevijar, u metaforu kruha, te je sa velikom strašću oplovio kulturnu historiju čovječanstva. Svoj kulturni mediteranski identitet gradio je javnim intelektualnim angažmanom kroz pohvale i pokude, ludost i hrabrost, znanje i otpor, postavši njegovim čuvarom. Humanističkom duhu Predraga Matvejevića je više nego tjeskobno u kobnim balkanskim peripetijama i poziciji zlodusima nasuprot. Shvativši život kao igru ludosti, što možemo iščitati iz njegove biobibliograije, s kote tristo trinaest, u stalnom je suočenju vlastite humanističke svijesti s ljudskom nemilosrdnošću i glupošću u kontinuitetu, gdje je „tek humanizam omogućio da čovjek – u najboljem slučaju, to jest ukoliko je melankolik – može bez ikakvih stega razmišljati o svojoj sudbini i svom mjestu u svijetu koje mu nije unaprijed predodređeno.“ Ono što je, između redova, ostalo iza Matvejevićevih tekstova jeste ideja o stvaranju zajedničkog etičkog modela i kulture življenja na prostoru koji su naseljavali Južni Slaveni. Prvi dio njegova opusa obilježen je zanimanjem za poetiku angažirane književnosti. 1965. godine objavljuje Jean-Paul Sartre, zatim Prigodno pjesništvo 1971, Prema novom kulturnom stvaralaštvu, Književnost i njezina društvena funkcija i Za jednu poetiku događaja 1979. Primjetno je aktivna angažiranost „za odbacivanje ideološkoga dogmatizma i za slobodu intelektualnoga stvaralaštva“. Zatim, Razgovori s Miroslavom Krležom, jedno je od temeljnih dokumentacijskih djela o Krleži, značajno i zbog rasprave o problemu angažiranosti i tendencioznosti u književnosti. Posebno naglašavam da drugi dio njegova opusa otvara esejističko djelo prevedeno na dvadesetak stranih jezika Mediteranski brevijar, potom i društvene polemike zatim, Istočni epistolar, „Bivši“ svijet, Gospodari rata i mira (s Vidosavom Stevanovićem i Zlatkom Dizdarevićem, 1999) i Druga Venecija, te esejističko-filozofska knjiga Kruh naš. O kulturno-historijskom fenomenu Balkana pisali su mnogi. U knjizi Imaginarni Balkan, Marija Todorova je u intimno-simboličkoj posveti istakla da knjigu posvećuje roditeljima od kojih je naučila da voli Balkan “bez potrebe da se njime ponosi ili da ga se stidi”, a na narednoj stranici je prenijela riječi Teodora Adorna: “Intelektualac se ne nada da ikako može da utiče na svijet, već da će neko negdje jednoga dana pročitati to što je on napisao upravo onako kako ga je napisao.” Angažiranost, polemike i rasprave, melanholije i preispitivanja Predraga Matvejevića povezane su sa prvim, ali i sa drugim iskazom. U kritikama je naznačeno da Todorova svojom knjigom, između ostalog, govori u ime balkanskih intelektualaca koji razmišljaju o problemu identiteta, te pišući o Balkanu i mitu o Srednjoj Evropi, između klasiikacije i politike, ona, pored Česlava Miloša i Milana Kundere, spominje Matvejevića koji “skreće pažnju na ostale male zemlje”. Todorova primjećuje i “prožetost organskim shvatanjem jugoslavenstva uprkos svesti o različitim pojedinačnim identitetima”, kao i fenomen “ponovnog otkrivanja svoga balkanskog identiteta”. Generacija kojoj pripada Predrag Matvejević, kako i sam kaže, prvo je morala negirati da bi airmirala s prepoznatljivom zajedničkom melanholijom ukorijenjenom u strukturu književnoumjetničkih i publicističkih tekstova, a “s one se strane melankolije nalazi trauma”. U tome pogledu usamljeni pojedinac je u vremenskom i prostornom vrtlogu, izbačen na rub zbivanja, matvejevićevski ploveći barkom gdje „putovanje igurira samo kao background za nanošenje i izricanje samostalnoga poetskog svijeta“ na koji možemo gledati i kao na paradigmu Nuhove lađe i šanse za posljednjim spasom. Matvejevićev književni i esejističko-publicistički opus, njegov život i zalaganje možemo prepoznati u lošem iskustvu, kako stvarnih, tako i imaginarnih granica Balkana, pa i u Prometejevoj sudbini intelektualca koji čvrstim stavovima nepokolebljivo ostaje u suštini svega onoga što povezuje i trga Balkan. Svaki put kad su mi tražili neko svjedočenje o Balkanu, gdje sam se rodio i proveo veći dio života, javljala se u meni neka vrsta otpora ili tuge. Toliko sposobnih i dobrih ljudi poniknulo je na našem tlu, a toliko nesreće i muke zadadoše jedni drugima! Zašto je tome tako? Tražio sam odgovore na takva pitanja i nisam bio zadovoljan onima koje sam nalazio… Granice Balkana istodobno su zemljopisne i anegdotske… Ti nesporazumi na samu Balkanu prenose se i uveličavaju izvan njegovih granica, stvarnih i izmišljenih. U otporu prema takvim duhovnim stanjima činilo mi se često razumnim i nužnim izjaviti: Balkanac sam i time se ponosim. Putopisni eseji, rasprave i polemike Predraga Matvejevića reprezentiraju racionalnu, a ponekad i iracionalnu, gotovo utopijsku (i melanholičnu!) nadu o slobodi koja se manifestira u plovidbi- priči o umijeću življenja na Mediteranu na kojem se začela Evropa. S jedne strane prepoznajemo utjecaj Svetih knjiga (pogledati značenja latinske riječi brevijar), a s druge „granice“ Mediterana i Kontinenta. Razmislimo o djetinjstvu naše civilizacije! Vjerovanja i rituali proistekli iz antičkog poimanja života predstavljaju temelj kulture evropskih naroda, ali i određeno polazište pomoću kojeg prepoznajemo put od politeističke ka monoteističkoj orijentaciji. Klasična civilizacija predstavlja historijski temelj za razvijanje evropske misli. Antička epoha objedinjuje mit, s jedne, a ilozoiju i književnost, s druge strane, te tako razvija dva uvjerenja. Cijela ta epoha je humanistički orijentirana, tj. nju zanimaju čovjek i ovozemaljski život. Ona govori o bogovima, o mitskom iskustvu, ali i o čovjeku i čovječnosti. Uprkos svemu tome, antika je, ipak, religiozna – i onda kad je mit, a i onda kad je ritual. U okvirima takvog poimanja svijeta i života formirala se svijest antičkog doba, uobličena mitološkim shvatanjem i prihvatanjem sebe i svega oko sebe. Naime, taj čovjek je mogao imati i polubožanske karakteristike, pa čak i moć inkarnacije s jednim Zeusom i Hadom, a kamoli Apolonom, Afroditom, Posejdonom, Dionisom, Atenom i drugim demistiiciranim deosima koji hodaju zemljom i upliću se u ljudske pojavnosti. Upečatljivo je iščitavati Matvejevićev poseban odnos spram kanoniziranih i monoteističkih religija. U vjerskim učenjima prepoznajemo temelj današnjice, jer i Svete knjige ne kazuju ništa drugo nego kanonoziranu istinu o životu i smislu postojanja. tj. ako su naslijeđeni sveti tekstovi temelj života ukorijenjenog u dobroti, pravdi, poštenju, samilosti, toleranciji, jednom riječju – „suživotu“, onda se, poput Damoklovog mača, iznad naših glava svakodnevno i opasno nadvija oštrica sumnje u iskreno vjerovanje Svetoj Riječi i čovjekovom odnosu spram nje. Isto pitanje se proteže u vječnom odnosu Kruha i Gladi. Izobilje kruha porađa gladne godine – cjelovitost kruga koja izravno upućuje na Svete tekstove i Uputu. Opet se vraćam na pojam melanholije i traume kojim je povezana Matvejevićeva misao jer: „tuga za izgubljenim, emigrantska tuga, razaranje stoljetne kulture, kidanje veza za koje smo mislili da nikada neće biti pokidane, sve je to multipliciralo melankolični potencijal koji je bio sadržan u najdubljim slojevima bosanske kulture“. (Beganović: 2009) Kada govorimo o Matvejevićevim putopisnim esejima, trebamo imati na umu da je riječ i o autobiografskoj prozi kroz koju iščitavamo pitanja kulturnog identiteta povijesti čovječanstva, a potom i prepoznatljive balkanske melanholije i nostalgije gdje se i rađa potreba za pričom i kritičkim odnosom spram naslijeđene prošlosti kao preduslov za zdravu multietničku, pa i interliterarnu zajednicu i transnacionalnu književnost. Predrag Matvejević svojim promišljanjem i recepcijom ukazuje na “taštinu stanovite inteligencije” koja, naravno, nije prisutna isključivo kod Južnih Slavena. Autopoetička i intertekstualna načela Matvejevićevog iskaza objedinjuju problematiku identiteta, individualnosti, drugosti, života “između”, tko je tu, odavde je, povijesti milosti gdje naziremo tematsko- idejne cjeline njegovih preokupacija. Jasno je govorio o nuspojavama nacionalizma, o konfuznim i nerealnim diskursima, o sveprisutnom rasizmu i fašizmu, o lošim iskustvima Istoka i Zapada pomoću kojih stalno živimo u prošlosti, a: “Ne znamo kako se riješiti i jednih i drugih. Nitko nam izvana ne može u tome pomoći. A sami sebi ne znamo pomoći na pravi način.“ Jadran (Jug), Mediteran, Balkan – polazni su toposi za Matvejevića, labirint multiplikacije identiteta koji se dodiruju u prostoru mora „i svega što je uza nj, njegova stanja, odrazi neba, sunca i oblaka u njemu, boje koje poprima dno na dubini i u pličini, kamen, pijesak ili alge po dnu, tamna ili prozirna mjesta uz obalu ili dalje od nje, prijelazi izmešu jednih i drugih, more jutarnje i večernje, dnevno i noćno, svakidašnje i vječno (moglo bi se navesti još mnogo pridjeva koji se u takvim opisima rabe), svakom se čini – tako je barem na Mediteranu – da o njemu i njegovu izgledu ima što reći i da je to doista važno.” Poetička originalnost i zapaženo enciklopedijsko poznavanje kulturnih i historijskih paradigmi svrstali su Predraga Matvejevića u najprepoznatljivije i najznačajnije južnoslavenske esejiste i poznavaoce kulturnih i antropoloških pitanja. Matvejevićeva estetska usmjerenja možemo prepoznati u odrednici rubnog žanra – putopisnog eseja u kojem se ogleda čitav dijapazon ilozofskih, književnih, historijskih, kulturoloških, antropoloških i drugih tema kojima posreduje između svojih oblikovanih iskustava putnika-putopisca i čitaoca koji obnavlja svoje znanje i zadovoljava duhovnu potrebu. Matvejevićevi tekstovi su spoj racionalnih, logičkih znanja sa jasnom strukturom i samoprepoznavanjem kao životodajnim fenomenom potrage za sobom, odnosno “izvjesnost puta u traženju univerzalnih vrijednosti sreće, ljubavi i uopće smisla življenja.“ (Marić: 2021) Pripovijedanje i opisivanje temeljni su Matvejevićevi postupci u strukturiranju „putovanja“, gdje je „pripovijedanjem obuhvaćena putopisna događajnost (zgode putnika- pripovjedača), a opisivanjem predmetnost putopisnoga svijeta (ljudi, prostori, građevine, umjetnički predmeti itd)“. Prema načinu uobličavanja motiva i tema, kako je i prethodno istaknuto, putopis može imati karakteristike eseja, a budući da, u jednoj mjeri, podrazumijeva i pripovijedanje, može poprimiti i romaneskna obilježja. Osim što je i sam rubni žanr, putopis se rijetko kada pojavljuje u čistom obliku, a možemo uočiti i kompozicijsko-strukturalne elemente drugih graničnih žanrova, poput biograije, autobiograije, memoara, dnevnika, rasprave, polemike, što govori u prilog činjenici da je putopisni esej otvorenog značenja. “U njima može biti istaknuta potreba da se izraze i opišu kako društvena, politička, umjetnička ili znanstvena djelatnost pojedinaca, tako i njihova razmišljanja odnosno događaji u kojima sudjelovahu, uglavnom na načine koji variraju od težnje za umjetničkim dojmom do želje da se točnije razjasne određeni povijesni događaji.“ Putopis je, inače, i sam po sebi neobičan, speciičan žanr, iako na prvi pogled djeluje sasvim svakodnevno, tako blizu života i njegovih uobičajenosti. To je – književnoteorijskim jezikom govoreći – rubni ili paraliterarni žanr, vrsta diskursa koja se nalazi na marginama književnosti ili na nekad teško primjetnom, ali suštinski važnom razmeđu između literarnog i publicističkog diskursa, sa sklonošću da pretegne ili u okvire književnosti ili, pak, u okvire publicistike u njezinu vrlo širokom određenju, s jedne strane. S druge, pak, strane, putopis je i protejski, otvoreni žanr i žanr spreman da u sebe primi i elemente drugih žanrova i da se pritom stalno mijenja i preobličuje, odnosno transformira i redeinira, dovodeći na taj način u pitanje čak i same mogućnosti njegova strogog i konačnog žanrovskog određenja, ali istovremeno nudeći zauzvrat gotovo neograničene kreativne mogućnosti. Predrag Matvejević je jedan od najprevođenijih autora s nesagledivim utjecajem na kulturne i historijske tokove evropske književnosti u kojima pronalazi i obrazlaže izravne veze mediteranske kulture sa raskršćima Istoka i Zapada, kršćanstva i islama, u pitanju: “Što smo zapravo svako napose i svi zajedno: narodi na rubu kontinenta, stanovnici Balkana, Slaveni na Jadranu, prva zemlja Trećeg svijeta u Evropi ili pak prva evropska zemlja u Trećem svijetu. Mogli bismo biti i jedno i drugo: Mediteran ne određuje takve pripadnosti.” Uz njegov ‘moralni i intelektualni proil’, Hanifa Kapidžić- Osmanagić prepoznaje i ‘lirski uzavreli duh’ što je itekako uporedivo s poetikom putopisa Pisma iz Norveške Isidore Sekulić. Osjećajnost u Matvejevićevim tekstovima prepoznajemo u autobiografskim crticama, ali uobličenu i u odnosu spram religije i duhovnosti, poštovanja i divljenja unutar interkonfesionalnog, zajedničkog, komšijskog i susjedskog života, što je polazna ćelija za kosmopolitsko svođenje računa i principe općecivilizacijskih vrijednosti. U Mediteranskom brevijaru, ali i u Kruhu našem više je nego očito oduševljenje prizorima kojima posvećuje pažnju prilikom opisivanja, dajući im poseban značaj prepoznavši ih kao legendu ili sudbinu. Na svakom vidnijem mjestu, od prizora do prizora, od jednog događaja do drugog, počinje tako priča o moru i obali, o otocima i samoći, tijelu i tamnici, o vjetrovima i rijekama, o ušćima rijeka u more, o nama samima: vječni obredi izlazaka i zalazaka, drama odlaženja i vraćanja, emfaza i parodija, palingeneza i palimpsesta, kretanje u krugu i naši pokušaji da iziđemo iz kruga… … Nije to samo potreba za toplijim suncem i jačim svjetlom. Možda je to doista “vjera u Jug”. Moguće je – bez obzira na mjesto rođenja ili prebivanja – postati Mediterancem. Mediteranstvo se ne nasljeđuje, nego stječe. Ono je odlika, a ne prednost. Nije posrijedi samo povijest ili predanje, zemljopis ili zavičaj, pamćenje, baština ili vjera: Mediteran je sudbina. U suštini već spomenutog znaka o Matvejeviću stoji: suvišna roba, sjećanje i razmišljanje, melanholija, put prognanih, Prometej, moral, društveni angažman, naši talibani, Evropa, hrabrost i čast, Miroslav Krleža, azil i egzil, kalamovi (kalemovi), vjetrenjače, rat i mir, naravno, Mediteran. U razmišljanju o mediteranskim kulturnim tradicijama i modernim književnostima, Matvejević primjećuje patetično uzdizanje i naivno veličanje tradicije Mediterana, a sve to, navodi: “u iskušenja kojekakvih regionalizama i pratikularizama sumnjiva ukusa”.  Jedinstvenim pogledom na svijet, razumijevanjem iznutra relevantne historijske i umjetničke građe Mediteranski brevijar Predraga Matvejevića doprinosi i historijsko-geografskom poimanju Mediterana, ali i etnografskom; što sigurno predstavlja šire zapažanje i navodi na razmišljanja o svemu onom što zaokuplja pisca i čitaoca u raspirenoj znatiželji, mitovima, analogiji jedne vizije krunisane mediteranskim životom. Neikcionalnim pripovijedanjem obuhvaćene su razne teme koje možemo podijeliti na općekulturne (turističke, naučne) i umjetničke (književne) gdje se „u središtu književnih putopisa nalazi subjekt putopisnoga diskurza, njegova moć opažanja i njezino jezično oblikovanje, dok bi putopisi izražajno bliži izvještajnom ili pak znanstvenom načinu u prvi plan postavljali predmetnost svijeta“. U Mediteranu kao velikoj našoj temi, ili o kruhu kao suštoj egzistencijalnoj potrebi, ali i krizi, ogleda se originalnost Matvejevićevog pisanja i njegov utjecaj na mediteranske i druge pisce koji je nesaglediv - možda je ispravno kazati enciklopedijski utjecaj. Matvejevićeva poetička načela i ključna estetska usmjerenja možemo iščitavati kroz temeljne postavke u kojima se poigrava s aktuelnim drustveno-političkim, ali prije svega kulturnim, religijskim, povijesnim naslijeđenim obrascima. U navedenim djelima, koje svrstavamo u esejistiku i rubne žanrove, obradio je čitav spektar kulturnih, umjetničkih, ilozofskih, povijesnih, književnih i drugih tema, te je vidljiv doprinos historiji, geograiji, etnograiji „u kojoj je putovanje i opis proputovanih predjela ili zemalja povod za šire umjetničko oblikovanje zapažanja, dojmova i razmišljanja o svemu onom što putopisca zaokuplja tijekom putovanja.“ Matvejević je u predgovoru za sarajevsko izdanje 1998. godine istakao aktueliziranje sukoba u Evropi čije posljedice jesu skoro neizlječiva stanja koje opisuje kao nostalgiju, rezignaciju, suton i pesimizam. Tako Claudio Magris, dotičući se beskraja povijesti i civilizacije Mediterana, ističe: Čitajući ovaj Brevijar ponekad se stječe dojam da kroza nj govori jedno od onih lica koja su u njemu predstavljena, koja žive uz more, motreći svjetionike i pabirčeći po morskim glosarima. Ali svaki pravi suvremeni odisej dužan je navući kućni haljetak prije nego li marinsku jaku, kao što to jednom reče Giorgio Bergamini, te zaploviti kroz biblioteku jednako kao među rasute otoke. Današnji Uliks mora biti vičan daljini mita i izgonu iz prirode, postati istaživačem odsutnosti ili prikrivenosti pravoga života. Predrag Matvejević nije pomorac, niti je čuvar svjetionika. Možda je i to, ali je prije svega protagonist suvremene intelektualne rasprave. Fokalizatorska pozicija Predraga Matvejevića u knjizi Kruh naš je stilski i idejno zbir različitih povijesnih i intimnih “svagdašnjih” priča nadovezanih na Mediteranski brevijar i Drugu Veneciju, a spojenih u novo čvorište – ideju kruha s ko zna koliko kora. Vidljivi su mitološki, religijski, povijesni i umjetnički aspekti isprepleteni oko kruha i vode za danas i sutra. Filozofska i putopisna misao Predraga Matvejevića često je iskazana opisivanjem naizgled svakodnevnih situacija, motiva, slika, predmeta, pojava, namirnica, zanata, ponašanja koje ne primjećujemo ili im ne pridajemo veću pažnju, a kada uronimo u značenja, tada putujemo-plovimo i do junaka Enkidua iz Epa o Gilgamešu, Anaksagore iz Lampsaka koji je “jedan je od prvih antičkih mudraca koji su uočili i opisali stvarnu vezu između kruha i ljudskoga tijela.” pa do Nila, Indije, Rembrandta, Barucha Spinoze, Gustavea Flauberta. “Putovi kruha vodili su kroz prostor i vrijeme, pamćenje i zaborav.” Knjiga Kruh naš je podijeljena u VII poglavlja, i to: Kruh i tijelo, Putovi, Vjere, Sedam kora, Sjeme, Slike i priviđenja, Povodi, Pogovor. Esejističkim fragmentima o povijesti kruha Matvejević je otvorio uvijek aktuelna ilozofska, društveno-politička, etnička i etička pitanja. Matvejević kruhom otvara porodične i sudbonosne priče, pa je neizostavan osjećaj i da čitate pripovjednu prozu. Nevjerovatna je Matvejevićeva sposobnost opažanja, analiziranja, redanja asocijacija, poredbi. Govoreći o kruhu kao dijelu ljudske sudbine, Matvejević spominje niz primjera iz davnih vremena u kojima se spominje blagoslovljeni, mitološki kruh i klasje koje je, opet oduvijek, u vezi s čovjekovim tijelom koje se njime hrani, a “tijelo kruha je smrtno” Rođen je u pepelu, na kamenu. Kruh je stariji od pisma. Prva su mu imena urezna u glinene pločice, na izumrlim jezicima. Dio njegove prošlosti ostao je u ruševinama. Povijest mu je podijeljena među zemljama i narodima. Pripovijest o kruhu oslanja se i na prošlost i na povijest. Nastoji ih pratiti ne poistovjećujući se ni s jednom ni s drugom… Zemlja u kojoj smo rođeni i odrasli darovala nam je okus svoga kruha. Kad nas sudbina odvede ili izgna u druge krajeve, nosimo gas a sobom, u sebi. Onaj tko taj okus izgubi, izgubi dio svoje zemlje i sebe sama. Šta može učiniti književnost da kruha bude za sve i svakoga? Može samo izraziti brigu i nemir. Svojom intelektualnom oštrinom kroz neprikosnovene principe unutrašnje slobode Predrag Matvejević svjedokom je univerzalne književno-ilozofske premise da “knjiga brana od zla”. Kruh naš je i autobiografska bilješka o Matvejevićevoj porodičnoj esenciji, egzistenciji i putovanju kroz rodoslov gdje iščitavamo i priče o Matvejevićevom stricu Vladimiru koji je nestao u staljinskom logoru. Vladimirovu priču prenosi Nikolaj Vavilov koji svjedoči da su njegove zadnje riječi zapomaganje: „KRUHA, KRUHA!“ S druge strane, Matvejevićeva mostarska porodična kuća, ili bolje kazati, ruševina, smještena je na Bulevaru. „Ruševina je zasigurno najsigniikantnija slika kulturnog pamćenja. Ona markira prijelome, historijske cezure, diskontinuitet toka povijesti, ali upravo zbog toga postaje tragom koji omogućuje rekonstrukciju prošlosti.“ Poetika ruševine, estetika ružnog, krivog, spaljenog, uništenog je, poput sklada u neskladu, gdje „ima neke bliskosti u sudbinama ovih zidova i samog Matvejevića…. sve je u ovom gradu u oštrim kontrastima. S jedne strane tu su vječna čežnja Mostaraca za Mediteranom, na čijem rubu žive i ideja jugoslavenstva koja je obilježila ovaj grad u dobrom dijelu dvadesetog stoljeća, a s druge su strane su užasi posljednjeg rata i bizarni rituali koji su za njim ostali.” Poruke kruha putuju stoljećima, našim iskustvima i bitisanjem, postavši simboličkim spoznajama koje nužno otvaraju brojna pitanja izrasla iz ilozofsko-religijskog diskursa. Nužnost kruha je i nužnost kolektivnog, zajedničkog života. Značenja kruha proizlaze i iz nacionalno- vjerskih karakteristika suočenih u neposrednom srazu s geografskim, ekonomskim, jezičkim, duhovnim i drugim realnostima. Pitanje našeg kruha je pitanje društvene i vjerske tolerancije, sudbonosno pitanje, pa čak i dotle ozbiljno da samo po sebi nameće i dileme oko opstanka i budućnosti kruha. “Čovječanstvo je nastalo bez kruha i može bez njega nestati.”

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: DOSJETLJIVOST I MUDROST U MOSTARSKIM ROMANSAMA U RUKOPISNOJ ZBIRCI „HERCEGOVAČKI BISER“ OSMANA ĐIKIĆA
PODNASLOV: N/A
STRANA: 373-384
AUTOR(I): Nusret Omerika

Zapisivanje i bilježenje usmene romanse u Bosni i Hercegovini može se kontinuirano pratiti od Erlangenskog rukopisa s početka 18. stoljeća, pa sve do pojave nekoliko zbirki koje sadrže značajan broj ovih pjesama objavljenih u prvom desetljeću 20. stoljeća. Posebno je veliki broj usmenih lirskih pjesama objavljen u različitim časopisima i kalendarima za vrijeme austrougarskog perioda, među kojima naročito treba istaći „ Behar“, „Gajret“, „Biser“, „Bosansku vilu“, „Zoru“ itd. Nema dileme da su ih kao i balade, uglavnom, ispjevale žene u patrijarhalnoj gradskoj ili seoskoj sredini, s tim što romanse, kako je već rečeno, pjevaju o nekom događaju na vedar i duhovit način „ iz sasvim drugačije,pomjerene perspektive, šeretski iskošeno.“. Najveće zasluge za izdvajanje romanse iz sveukupnog korpusa usmenoknjiževne građe na štokavskom jezičkom području pripadaju hrvatskom književnom historičaru Nikoli Andriću, koji je sređujući građu iz fondova Matice hrvatske za objavljivanje u okviru edicije Hrvatske narodne pjesme – u petoj knjizi, objavljenoj 1909. godine, kao posebnu skupinu izdvojio balade i romance. U svojoj prvoj zbirci Srpske narodne pjesme, koju je objavio u Beču 1841. godine, Vuk Stefanović Karadžić je objavio i devetnaest romansi iz Bosne i Hercegovine, koje je „navodno dobio posredstvom sarajevskih Ciganki, onako kako su ih one upamtile slušajući pjevanje sarajevskih muslimanki.Nekoliko bošnjačkih romansi iz Karadžićeve prve knjige obilježene su oznakom od Dubrovnika, što upućuje na njihovo hercegovačko porijeklo.“ Poslije Karadžićeve zbirke pojavila se 1867. godine zbirka srpskog učitelja i jeromonaha Bogoljuba Petranovića Srpske narodne pjesme iz Bosne U ovom periodu se pojavljuje veoma interesantna zbirka, koje će u daljnjem radu biti predmet našeg opširnijeg interesovanja. To je „Hercegovački biser“ Osmana Đikića (rukopisna zbirka) usmene poezije koja nikada nije doživjela svoje objavljivanje, mada je 1898. godine u „Zori“ objelodanjeno njeno postojanje i najavljeno da će ugledati vjetlo dana. Po svemu sudeći, 6 pjesama objavljenih u “Bosanskoj vili”, kao i 60 pjesama ove zbirke, sakupljene su i zabilježene u periodu između 1896. i 1898. godine. Zbirka je predata Srpskoj kraljevskoj akademiji vjerovatno 1898. godine i zavedena pod rednim brojem 36. Uz najavu njenog objavljivanja uredništvo “Zore” je dalo i prvu ocjenu pjesama zbirke: “U njima je sva ona draž koju zasebno od ostalih srpskih pjesama ima naročito pjesma našeg naroda u ovim krajevima.” Iz činjenice da je puni naslov trebao glasiti “Hercegovački biser. Srpske narodne muhamedanske ženske pjesme” može se naslutiti da je mladi pjesnik, tada još učenik Mostarske gimnazije, već bio potpao pod uticaj zagovornika srpske nacionalne ideje, koja je u činu sakupljanja i promocije usmenoga blaga, a na tragu Vukovih ideja, vidjela potvrdu sopstvenog nacionalnog bića. Osman Đikić nije navodio imena pjevača/kazivača ili pjevačica/ kazivačica, već samo mjesta u kojim je bilježio pjesme – 32 je pjesme zabilježio u Stocu, 20 u Mostaru, 4 u Trebinju, 2 u Nevesinju i po 1 u Ljubinju i Korjeniću. Deseteračkim stihom ispjevane su sve pjesme, kako ona najduža br. 5 “Sestra izbavlja braću iz tamnice” od 244 stiha, tako i ona najkraća broj 48 “Imamova Fata i hodža Ibrahim-ef.“ od 11 stihova. U Mostaru su zabilježene sljedeće pjesme: broj 3 „Mostarka đevojka”, broj 4 „Ljubovića Bega,“ broj 5 „Sestra izbavlja braću iz tamnice”, broj 6 „Žrtva ljubavi”, broj 7 „Đerzeleza seka”, broj 9 „Zaim Osman-aga i Atlagića Fata”, broj 10 „Đerzelez Alija i soko”, broj 13 „Đelil-begovica”, broj 14 „Bratac i sestrica,“ broj 15 „Đevojka liječi od uroka dragana, broj 18 „Bog pravednom pomaže”, broj 24 „Ženidba Đunlagić Mujage”, broj 30 „Ali-begovica žali Kunu Hasan-agu”, broj 36 „Sestrinska ljubav”, broj 46 „Morić Meho”, broj 48 „Imamova Fata i hodža Ibrahim- ef.“, broj 54 „Dobrodušni đever” i broj 55 „Pravedna đevojka.“ Od pobrojanih pjesama romanse su one pod brojevima 3, 4, 5, 7, 10, 13, 14, 15, 18, 24, 36, 46 i 54, a jedna je čisto lirska – pjesma broj 48 „Imamova Fata i hodža Ibrahim-ef. U naslovu zbirke Đikić je naveo da su ovo ženske pjesme, ne samo po autorstvu nego i po ženskim temama. Hatidža Krnjević je išla još i dalje utvrdivši, da “obično starije žene čuvaju, kazuju i prenose ove starinske pesme, dok mlade devojke uglavnom neguju kratke lirske, ljubavne, devojačke pesme”. Pjesme uglavnom pjevaju o događajima iz čovjekovog ličnog i porodičnog života, najčešće života žene ili zajedničkog života krvno i emotivno vezanih ljudi. Lični i porodični život odvija se u patrijarhalnom okruženju, najčešće u begovskoj ili aginskoj porodici, koja se iskazuje “u neumoljivom stavu ‘glave’ porodice, u hladnom neprijateljstvu u muževljevoj kući, u običajno pravnoj instituciji koja se odupire svemu što izlazi iz čvrstih okvira patrijarhalnih zakona ponašanja”. U romansama se, međutim, patrijarhalni zakoni i nametnuta ograničenja uspješno prevazilaze dosjetljivošću i mudrošću pojedinca; obično je taj pojedinac djevojka ili udata žena, tako da se patrijarhalno suspregnuti život ovaj put manifestira u vedrijem obliku. Za svih 13 mostarskih romansi zajedničko je to da se radnja odvija u porodičnom okruženju, u 8 se pjeva o djevojkama/ljubama, u 3 o muškarcima, a u jednoj se pjeva o sprečavanju incestuozne ljubavi. U Đikićevim mostarskim romansama preovladava motiv dosjetljive djevojke/ljube, koja na različite načine nadmudruje muškarca, svoga prosca (broj 3 i 4) ili nasilnog mladića (broj 7), nevjernog muža (broj 13), dvojicu neželjenih prosaca da bi se izborila za trećeg (broj 24), zatim, motiv dosjetljive djevojke/ljube koja spašava svoga dragog od uroka (broj 15) ili, jednostavno, spašava brak, te motiv dosjetljive i hrabre djevojke koja izbavlja braću iz tamnice (broj 5). Da bi Mostarka đevojka (pjesma broj 3) i Ljubovića Bega (pjesma broj 4) nadmudrile svoje prosce moraju se maskirati u muškarca i pokazati mušku hrabrost, kao u pjesmi broj (5). Pjesma broj 18 je zanimljiva po jednom baladesknom motivu – motivu nepravedno optužene ljube da je nerotkinja – i po odsustvu tragičnog završetka. U dvjema pjesmama data je mogućnost i mladićima da pokažu svoju dosjetljivost, u jednoj, dosjetljivom raspusnom mladiću Morić Mehi da se odbrani od optužbi pred vezirom (broj 46) i, u drugoj, dosjetljivom djeveru da zaštiti svoju snahu (broj 54). Romansa na slikovit način oživljava sjećanje naraspusni pustahiluk Morića u slici gospodske pojave (“Morić Meho u zlatnoj kočiji”) i osionoga nemara (“Gazi paši crvenu kadifu”). Meho, koga su sarajevski velikaši optužili da nasilu ljubi Sarajke djevojke, ne plaši se najavljene kazne (“Ja ne žalim trista degeneka”), za šta biva nagrađen i pušten na slobodu, a šaljiva romansa dobija svoj vedri završetak. Distribucija tema i motiva u pjesmama u Đikićevoj zbirci izgleda ovako: Mostarka đevojka- dosjetljiva djevojka nadmudruje svoga prosca silnog Ali-bega Međutim, oduševljenje sa kojim je pristupao sakupljanju i proučavanju balada i romansi više nego vidljivo je u njegovoj vlastitoj poeziji, posebice u posljednjoj zbirci “Ašiklije”. Đikić se jednostavno i bez ustezanja oslanjao na izvornu usmenu poeziju, na uzdržanu erotsku uznemirenost sevdalinke i na tragičan ton porodičnih pjesama preuzimajući još i leksiku, metar i ritam. Može se zaključiti daje Đikićevo oduševljenje usmenom pjesmom bilo do te mjere naglašenoda se to moralo odraziti i na njegovu poeziju. Ako se ikoliko dvoji oko kvaliteta njegova vlastitog opusa, onda se ne može prenebregnuti njegov doprinos sakupljanju i proučavanju usmene poezije i folklora. Da je usmena lirska tradicija u Mostaru u vrijeme austrougarskog perioda bila na visokoj razini, svjedoči korpus lirskih pjesama koje su zabilježili sakupljači koji djeluju u to vrijeme, a među njima treba posebno istaknuti Ludvika Kubu, Mehmeda Dželaluddina Kurta i Osmana Đikića. Đikićeva zbirka „Hercegovački biser“ nije do danas doživjela svoje štampano izdanje, mada je u „ Zori“ 1898. godine objelodanjeno njeno postojanje i najavljeno štampanje. Većina pjesama su balade i romanse. Za svih trinaest mostarskih romansi u Đikićevoj zbirci zajedničko je da se radnja odvija u porodičnom okruženju; u osam se pjeva o djevojkama/ ljubama, u tri o momcima ili muževima i u jednoj o sprečavanju incesta. U Đikićevim mostarskim romansama preovladava motiv dosjetljive djevojke/ ljube, koja na različite načine nadmudruje svoga prosca (takve su pjesme: „ Silan ti je, silan Ali-beže“ i „ Ljubovića Bega“). Lijepa ti je Ljubovića Bega, Ljepote joj do Stambola nema, To se čudo nadaleko čulo, To začuo Šehović Mujaga Sedam godin pod prstenom bila... (Đikić, Rukopisna zbirka) Da bi Ljubovića Bega, čije ljepote do Stambola nema, nadmudrila svoga prosca Šehović Mujagu, koji je sedam godina nepravedno drži pod prstenom, mora se prerušiti u muškarca, otići u njegove dvore, pokazati veliku snalažljivost, lukavstvo i hrabrost, spasavajući na taj način svoj obraz i nam, kako u svom dvoru tako i u širem patrijarhalnom okruženju. Ona ide u šikli odaju, Ona svlači sa sebe haljine Ženske svlači, muške preoblači, Za pas zađe dva čifta pušaka, Dva Ingleza i dva Venedika A među njih handžar od čelika, A opasa oštru ćemerliju Na avliji đoga pojahala, Pa je eto poljem širokijem, Kud god iđe Korjeniću siđe Pred bijele Šehovića dvore... (Đikić, Rukopisna zbirka) Baveći se proučavanjem usmenih bošnjačkih romansi, kao i balada, prof. Maglajlić će koncizno i analitički ponuditi karakterizaciju romansi ustvrdivši slijedeće: „ Vedrina je, dakle, temeljna crta romanse kao književne vrste i dok je balada dublje zahvatila porodične odnose, pjevajući najčešće o njihovoj kritičnoj zaoštrenosti, o sukobu pojedinca sa društvenim dogmama ili sukobu među pojedincima u porodici, koji najčešće vode tragičkom zapletu, dotle romansa pjeva o porodičnim odnosima u posve drugačijem tonu, imajući najčešće ljubav kao glavni motiv-pokretač, opet različito od balade, koja u molskom tonu pjeva o stradanjima pojedinca, izazvanim različitim strastima i osjećanjima: materinstvom, očinstvom, odnosima među braćom, sudarima sa novom sredinom dovedene snahe, odnosima među ljubavnicima ili supružnicima- romansa vedro, često i sa humorom i raspusno, pjeva o ljubavi koja redovito pobjeđuje. Doživljaj svijeta je zato u romansi općenito znatno optimističniji nego u baladi, u kojoj najčešće za njene junake nema izlaza ni spasa. Romansa pjeva o ljubavi razdragano i poneseno, izričući na taj način i pohvalu životu. Ljubav, tačnije ljubavna igra, u romansi je shvaćena kao vrhunaravni smisao i svrha života. Sve do početka 20. stoljeća romanse su označavane, u korpusu usmenog stvaralaštva, kao pjesme „na međi“. Naime, tako ih je klasiicirao Vuk Karadžić, kazavši da postoje pjesme „ tako na međi između ženskije i junačkije da čovjek ne zna među koje bi i uzeo.“. Zahvaljujući hrvatskom književnom historičaru Nikoli Andriću, sakupljaču i teoretičaru usmene književnosti Olinku Delorku, te u posljednje vrijeme Hatidži Krnjević, koji su se bavili romansom kao književnom vrstom, danas imamo njeno jasno i potpuno književno određenje. Svi proučavatelji romanse, za razliku od drugih pjesama, ističu njenu glavnu osobinu-vedrinu. Pišući o romansama Erlangenskog rukopisa profesor Maglajlić će, također, vedrinu naglasiti kao temeljnu njenu vrijednost. „ Vedrina je, dakle, temeljna crta romanse kao književne vrste i dok je balada dublje zahvatila porodične odnose, pjevajući najčešće o njenoj kritičnoj zaoštrenosti, o sukobu pojedinca sa društvenim dogmama ili sukobu među pojedincima u porodici, koji najčešće vode tragičkom raspletu, dotle romansa pjeva o porodičnim odnosima u posve drugačijem tonu, imajući najčešće ljubav kao glavni motiv-pokretač.“ U središtu zanimanja lirskih i lirsko-epskih pjesama nastalih u Mostaru nije neki izmišljeni, nestvarni svijet; naprotiv, to je zbilja omeđena, kako mjestom i vremenom, tako i patrijarhalnim načelima i moralom kao sastavnim dijelovima života jednog određenog mjesta, te momenta prerastanja zbilje u pjesničko uobličenje. Pustahijski život mostarskih bećara i bekrija opjevan je na različite načine, u nekoliko lirskih pjesama, s istaknutim bećarskim osjećanjem ljubavi, šeretluka, upornosti i ponosa. Prelijepu udovicu Fejzibegovicu salijeću mostarski momci sa svih strana a najviše gondže Muhamede. Pošto nije u stanju da im se odupre odlazi paši u Travnik kako bi ih opanjkala, ali ugledavši je, opčinjen njenom ljepotom, i on će joj izjaviti ljubav. Uvidjevši udovicinu ozbiljnost, odlučno odbijanje i prijetnju paša će narediti da se pohapse svi mostarski đerzi, te da im se udari po sto degeneka a gondže Muhamedu kao najupornijem udvaraču dvije stotine. No, i pored toga, on (Muhamed) ne odustaje od mlade udovice po cijenu da će izgubiti glavu. Kad je paša uvidio ozbiljnost, upornost i čvrsti momački naum odlučio je vjenčati sumbul-udovicu i mladog Muhameda. Razboli se beže Fejzi-beže u Mostaru gradu kamenome, i umrije beže Fejzi-beže, osta mlada Fejzibegovica. To začuše đerzi po Mostaru, po Mostaru i oko Mostara, polupaše demirli pendžere prelijepoj Fejzibegovici. „Čuješ li me zumbul udovice, kakve su ti oči i obrve, ne bih za njih žalio umriti!“ Govorio gondže Muhamede: „Udovice, Fejzibegovice, ja ću tvoje lice obljubiti, kad bih svoju glavu izgubio!“ Kad to čuo paša Ali-paša, zapucaše na gradu topovi, vinča paša zumbul udovicu za onoga gondže Muhameda. : Ako prelistamo dostupnu nam građu vezanu za romanse u Bosni i Hercegovini, ali i u širem okruženju, prvo što ćemo uočiti jeste vedrina koju posjeduje o odnosu na balade gdje je sve podređeno tragičnom završetku. U romansama je sve ustreptalo, optimistično i na kraju sretno, pa možemo zaključiti da su one ode ljubavi i životu općenito. Bošnjačku usmenu romansu, u odnosu na tematsko-motivski raspon koji je zahvatila, moguće je podijeliti u pet osnovnih skupina, kako navodi prof. Maglajlić: „u prvoj se nalaze romanse koje pjevaju o vragolastom ili preduzimljivom momku, u drugoj o vragolastoj ili preduzimljivoj djevojci, u trećoj o erotskom nadgovaranju momka i djevojke, u četvrtoj o strasnom susretu momka i djevojke, te u petoj o ljubi u nevjeri. Svaka od ovih skupina može se dalje dijeliti na niz manjih podskupina, kojima su zajedničke određene poetičke karakteristike.“ U neku od ovih skupina mogle bi se svrstati i sve romanse koje su zabilježene u Mostaru ili njegovoj bližoj okolini, ali i one koje pjevaju o nekom od mostarskih bećara ili nekoj od dovitljivih djevojaka. Da je usmena lirska tradicija u Mostaru u proteklom periodu, a naročito u 18. i 19. stoljeću bila živa i na visokom nivou svjedoče nam brojni sakupljači (Đikić, Kurt, Kuba, Dizdar, Nametak itd.) ali i časopisi koji su na svojim stranicama donosili tekstove iz usmene književnosti („Behar“, „Gajret“, „Biser“, „Novi behar“, „Bosanska vila“, „Glasnik zemaljskog muzeja“ itd.). Bošnjačka usmena lirska pjesma nastala je u gradskoj sredini o čemu svjedoče brojne pjesme koje opjevavaju znamenite momke i djevojke iz tih sredina i „njihov bošnjačko-muslimanski karakter lirskog pjevanja upisan je već na žanrovskoj razini u činjenici nepostojanja tužbalica toliko prisutnih u srpskoj i hrvatskoj tradiciji, te na sadržajno-tematskoj razini, u činjenici drugačije kulturno-vjerske postamentiranosti, naročite prisutne u uspavankama, svadbenim pjesmama i sevdalinkama.“ Lirska pjesma pamti brojne ličnosti djevojaka, žena i momaka vezanih za grad Mostar i njegovu bližu okolinu.Bogatstvo različitih imena i ličnosti još je jedna vrijednost bošnjačke lirske pjesme u cjelini, posebno mostarske, koja gotovo na realističan način čuva sliku prošlog života u Mostaru. 

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: DJELA POZNATIH MOSTARACA U OSNOVNOŠKOLSKOM OBRAZOVNOM SISTEMU BOSNE I HERCEGOVINE Zastupljenost mostarskih pisaca u nastavnim planovima i programima u Bosni i Hercegovini
PODNASLOV: N/A
STRANA: 727-740
AUTOR(I): Nermina Usejnovski

Polazište za deinisanje obrazovnih strategija u Bosni i Hercegovini za nastavni predmet Bosanski (Hrvatski, Srpski) jezik i književnost temelji se na Zajedničkoj jezgri nastavnih planova i programa za bosanski jezik, hrvatski jezik i srpski jezik deinisanih na ishodima učenja. Ishodi učenja su temelj za kreiranje kurikularne reforme koja će se bazirati na kreiranju kurikuluma koji će moći odgovoriti potrebama savremenog društva. Jedan od doprinosa ovog rada može biti i input za kreiranje savremenih kurikuluma. Zajednička jezgra i nastavni planovi i programi, koji su trenutno u primjeni u Bosni i Hercegovini, nisu kompatibilni ni u formalnom ni u sadržajnom smislu jer se obrazovna strategija dalje raščlanjuje na entitete. Federacija Bosne i Hercegovine sastoji se od deset kantona, a samim time i od deset školskih sistema. Kantonalni nastavni planovi i programi izrađuju se na osnovu Okvirnog nastavnog plana i programa Federacije Bosne i Hercegovine1 u kojem se navodi: „U skladu s Koncepcijom devetogodišnjeg obaveznog odgoja i obrazovanja, nastavni planovi i programi kantona sastoje se od općeg dijela - zajedničke jezgre i posebnog dijela - lokalne komponente. Zajednička jezgra su sadržaji pojedinih nastavnih predmeta bez kojih predmet ne može postojati (primjereni uzrastu učenika), pojmovi koji daju identitet nastavnom predmetu. Tu su i sadržaji koji osiguravaju kvalitetnu i korektnu informaciju o onima koji su pored nas i sa nama (umjetnička, naučna, tehnička ostvarenja, rezultati u kulturi i kulturnom nasljeđu, običaji). (...) Lokalna komponenta je dio programa čime se daje mogućnost školama, općinama i kantonima da razviju vlastite programe, birajući sadržaje i  područja učenja koji su speciični za lokalnu zajednicu.“ (Okvirni NPP FBiH, FMON, 2013) Dakle, kantonalni nastavni planovi i programi nastaju na osnovu Okvirnog nastavnog plana i programa Federacije Bosne i Hercegovine te se u njega ugrađuju lokalne komponente. U kontekstu zastupljenosti mostarskih pisaca u nastavnim programima u osnovnoškolskom obrazovnom sistemu, analizirat ćemo koliko je u nastavnim programima iskorišteno pravo uvrštavanja nastavnih sadržaja s ciljem airmisanja lokalnih speciičnosti. Istražili smo zastupljenost mostarskih pisaca u Okvirnom nastavnom planu i programu Federacije Bosne i Hercegovine, Nastavnom planu i programu za osnovno obrazovanje i vaspitanje Republike srpske, Nastavnom planu i programu Hercegovačko- neretvanskog kantona, Kantona Sarajevo i Nastavnom planu i programu na hrvatskome jeziku koji je objavilo Ministarstvo prosvjete, znanosti i sporta kantona Središnja Bosna. Nastavni plan i program Hercegovačko-neretvanskog kantona donesen je 26. 8. 2014. godine Odlukom broj 05-02-40-1310/14 i u njemu se, pored općih odredbi, navodi da se sastoji od zajedničke jezgre i lokalnih komponenti, kako je navedeno i u Okvirnom nastavnom planu i programu Federacije Bosne i Hercegovine. U spomenutoj Odluci se navodi: „Ovom Odlukom donose se za devetogodišnji osnovni odgoj i obrazovanje na području Hercegovačko-neretvanskog kantona usaglašeni i na zajedničkoj jezgri utemeljeni: - Nastavni plan i program na bosanskom jeziku; - Nastavni plan i program na hrvatskom jeziku.“ (Nastavni plan i program HNK, MONHNK, 2014) U ovom Nastavnom planu i programu navedeni su nastavni predmeti, sedmični fondovi časova te konkretne nastavne jedinice koje će se izučavati. Važno je napomenuti da se predmet kojim se izučava jezik i književnost naziva Bosanski, hrvatski, srpski jezik i književnost. Nastavni plan i program u Kantonu Sarajevo nije sačinjen kao jedinstven dokument, već su doneseni nastavni planovi i programi za svaki predmet posebno. U Nastavnom planu i programu za Bosanski jezik i književnost, Hrvatski jezik i književnost, Srpski jezik i književnost deinisani su sadržaji koji se izučavaju u okviru ovog predmeta. U dokumentu su navedene nastavne jedinice koje je potrebno realizovati sa učenicima, odgojno-obrazovni ciljevi, te minimalna i maksimalna postignuća. Nastavni plan i program na hrvatskome jeziku za devetogodišnje osnovne škole u Bosni i Hercegovini izradilo je i objavilo Ministarstvo prosvjete, znanosti, kulture i sporta Kantona Središnja Bosna, a na samom početku se navodi: „Nastavni plan i program na hrvatskome jeziku za devetogodišnje osnovne škole u Bosni i Hercegovini priređuju: • Ministarstvo prosvjete, znanosti, kulture i športa Kantona Središnja Bosna • Ministarstvo prosvjete, znanosti, kulture i športa Županije Zapadnohercegovačke • Ministarstvo prosvjete, znanosti, kulture i športa Županije Posavske • Ministarstvo prosvjete, znanosti, kulture i športa Hercegovačkoneretvanske županije • Ministarstvo znanosti, prosvjete, kulture i športa Hercegbosanske županije • Služba za opću upravu i društvene djelatnosti općine Žepče • Zavod za školstvo Mostar“ (Nastavni plan i program na hrvatskome jeziku, Kanton Središnja Bosna, 2009, str. 4) Ovaj Nastavni plan i program se razlikuje od drugih nastavnih planova i programa u Bosni i Hercegovini, te je koncipiran na drukčiji način iako se, kako se navodi, „Nastavni plan i program na hrvatskome jeziku za devetogodišnje osnovne škole u Bosni i Hercegovini oslanja na dosadašnju školsku odgojno-obrazovnu tradiciju u BiH, slijedi suvremene međunarodne i domaće dokumente, standarde, zakone i postignuća u oblasti odgoja i obrazovanja, uvažava Zajedničku jezgru i Okvirne planove i programe donesene u BiH, dorađuje dosadašnji Nastavni plan i program na hrvatskome jeziku za osnovne škole u BiH, preuzima kvalitetna rješenja koja nude suvremeni nastavni planovi i programi za osnovnu školu iz našega susjedstva te užega i širega europskog okruženja.“ (Nastavni plan i program na hrvatskome jeziku, Kanton Središnja Bosna, 2009, str. 6). Ovaj nastavni plan i program propisuje ključne riječi, ključna postignuća koje učenik treba usvojiti, te nudi prijedloge za metodičku obradu ostavljajući nastavnicima širu slobodu. Kada je književnost u pitanju, daje se prijedlog autora književnih tekstova za čitanke te prijedlog autora književnih djela za lektiru. Ne propisuju se konkretni književni tekstovi i daje se dosta širok spisak autora (ponekad i više od 50 autora). Jezik se imenuje isključivo hrvatskim. Nastavni plan program za osnovno obrazovanje i vaspitanje Republike srpske objavio je Zavod za udžbenike i nastavna sredstva Republike srpske 2014. godine. Ovaj dokument na samom početku sadrži nastavni plan iz kojeg je vidljivo da nisu imenovani jezici svih konstitutivnih naroda, već je imenovan nastavni predmet Srpski jezik, a naredni predmet je imenovan kao „__________ (prazna linija, op.a.) jezik“ sa fusnotom koje glasi: „Za nastavu na jeziku konstitutivnog naroda u skladu sa članom 7. Ustava RS (jezik bošnjačkog naroda, jezik hrvatskog naroda).“ (Nastavni plan i program za osnovno obrazovanje i vaspitanje, Republički pedagoški zavod, 2014, str. 4) Nastavni plan i program za srpski jezik propisuje konkretne nastavne jedinice i književne tekstove kroz koje učenici dolaze do ishoda učenja. U dokumentu su sporadično i šturo predložene i korelacije sa drugim nastavnim predmetima. Na kraju svakog nastavnog plana i programa za određeni razred, data su didaktička uputstva i preporuke koje mogu biti veoma korisne za nastavnika. Nakon upoznavanja sa nastavnim planovima i programima, uradili smo istraživanje koje se odnosi na zastupljenost djela poznatih Mostaraca u osnovnoškolskom obrazovnom sistemu Bosne i Hercegovine. S obzirom na složenost školskog sistema Bosne i Hercegovine, istraživanje je urađeno na osnovu sljedećih nastavnih planova i programa: • Okvirni nastavni plan i program za devetogodišnju osnovnu školu u Federaciji Bosne i Hercegovine • Nastavni plan i program za osnovno obrazovanje i vaspitanje Republike srpske • Nastavni plan i program devetogodišnjeg osnovnog odgoja i obrazovanja Hercegovačko-neretvanskog kantona • Nastavni plan i program za Bosanski jezik i književnost, Hrvatski jezik i književnost, Srpski jezik i književnost Kantona Sarajevo • Nastavni plan i program na hrvatskome jeziku za devetogodišnje osnovne škole u Bosni i Hercegovini Napomena: Nastavni plan i program koji je donijela Vlada Brčko distrikta nije objavljen. Fokus istraživanja bili su navedeni nastavni planovi od I do IX razreda, te smo i rezultate klasiicirali po ovom kriteriju. 2.1. Zastupljenost mostarskih pisaca u nastavnim planovima i programima u Bosni i Hercegovini Tabela 1 – zastupljenost mostarskih pisaca u nastavnim programima za četvrti i peti razred Okvirni nastavni plan i program Federacije Bosne i Hercegovine Nastavni plan i program Hercegovačko- neretvanskog kantona Nastavni plan i program Kantona Sarajevo Nastavni plan i program na hrvatskome jeziku Nastavni plan i program Republike srpske Dragan Kulidžan „Potočić” Dragan Kulidžan „Potočić” Dragan Kulidžan „Potočić” Dragan Kulidžan (IV razred) Aleksa Šantić „Neretva” Uvidom u spomenute nastavne planove i programe može se zapaziti da je djelo nekog mostarskog pisca (Dragana Kulidžana) najranije zastupljeno u četvrtom razredu osnovne škole i to samo u Nastavnom planu i programu na hrvatskome jeziku. U ovom programu nije zastupljeno djelo nijednog mostarskog pisca u petom razredu, dok su u ostalim nastavnim planovima i programima u petom razredu zastupljeni također Dragan Kulidžan, sa djelom Potočić, te u programu Republike srpske Aleksa Šantić sa pjesmom Neretva. Tabela 2 – zastupljenost mostarskih pisaca u nastavnim programima za šesti razred Okvirni nastavni plan i program Federacije Bosne i Hercegovine Nastavni plan i program Hercegovačko- neretvanskog kantona Nastavni plan i program Kantona Sarajevo Nastavni plan i program na hrvatskome jeziku Nastavni plan i program Republike srpske Ibrahim Kajan „Žuta ptica” Ibrahim Kajan „Žuta ptica” Ibrahim Kajan „Žuta ptica” Svetozar Ćorović Svetozar Ćorović „ U noći” Svetozar Ćorović „U noći” ------- Kada je u pitanju šesti razred, možemo vidjeti da su u Okvirnom nastavnom planu i programu Federacije Bosne i Hercegovine zastupljena djela dvojice mostarskih pisaca i to Svetozara Ćorovića (U noći) i Ibrahima Kajana (Žuta ptica). Nastavni plan i program Hercegovačko- neretvanskog kantona prati Okvirni nastavni plan i program Federacije te oba pisca uvrštava, dok je u Kantonu Sarajevo izvršena izmjena te je u šestom razredu zadržano samo djelo Ibrahima Kajana Žuta ptica. Nastavni plan i program na hrvatskom jeziku preporučuje obradu nekog od djela Svetozara Ćorovića, dok u Nastavnom planu i programu Republike srpske za šesti razred nemamo zastupljena djela mostarskih pisaca. Tabela 3 – zastupljenost mostarskih pisaca u nastavnim programima za sedmi razred Okvirni nastavni plan i program Federacije Bosne i Hercegovine Nastavni plan i program Hercegovačko- neretvanskog kantona Nastavni plan i program Kantona Sarajevo Nastavni plan i program na hrvatskome jeziku Nastavni plan i program Republike srpske Hamza Humo „Akvarel” Hamza Humo „Akvarel” Hamza Humo „Akvarel” Svetozar Ćorović Aleksa Šantić „O, klasje moje” Svetozar Ćorović „Ibrahimbegov ćošak” Svetozar Ćorović „Ibrahimbegov ćošak” Svetozar Ćorović „Ibrahimbegov ćošak” Hamza Humo (lektirno djelo) Svetozar Ćorović „Bogojavljenska noć” Djela mostarskih pisaca zastupljena su i u nastavnim programima za sedmi razred i to u Okvirnom nastavnom planu i programu Federacije Bosne i Hercegovine imamo zastupljena djela Hamze Hume (Akvarel) i Svetozara Ćorovića (Ibrahimbegov ćošak). Oba pisca su zastupljena i u Hercegovačko-neretvanskom i u Kantonu Sarajevo. Pisci su, bez navođenja konkretnih djela, zastupljeni i u nastavnom planu i programu na hrvatskom jeziku. Svetozar Čorović, sa djelom Bogojavljenska noć zastupljen je i u nastavnom programu Republike srpske za sedmi razred, a u ovom programu je zastupljen i Aleksa Šantić sa djelom O, klasje moje. Tabela 4 – zastupljenost mostarskih pisaca u nastavnim programima za osmi razred Okvirni nastavni plan i program Federacije Bosne i Hercegovine Nastavni plan i program Hercegovačko- neretvanskog kantona Nastavni plan i program Kantona Sarajevo Nastavni plan i program na hrvatskome jeziku Nastavni plan i program Republike srpske Derviš-paša Bajezidagić „Gazel Mostaru” Derviš-paša Bajezidagić „Gazel Mostaru” Derviš-paša Bajezidagić „Gazel Mostaru” Aleksa Šantić Aleksa Šantić „Mi znamo sudbu” Svetozar Ćorović „Špijun” Svetozar Ćorović „Špijun” Svetozar Ćorović „Špijun” Svetozar Ćorović (lektirno djelo) Hamza Humo – pjesme Alija Nametak „Tuturuza i šeh Meco” Alija Nametak „Tuturuza i šeh Meco” Alija Nametak „Tuturuza i šeh Meco” Svetozar Ćorović „Stojan mutikaša” (lektirno) Aleksa Šantić „Veče na školju” Hamza Humo „Akvarel” Djela mostarskih pisaca najzastupljenija su u osmom razredu u programima u Bosni i Hercegovini. Naime, u Okvirnom nastavnom planu i programu Federacije Bosne i Hercegovine u osmom razredu su zastupljeni Derviš-paša Bajezidagić (Gazel o Mostaru), Svetozar Ćorović (Špijun) i Alija Nametak (Tuturuza i šeh Meco). Nastavni plan i program Kantona Sarajevo potpuno prati Okvirni plan i program, dok ga Nastavni plan i program Hercegovačko-neretvanskog kantona dopunjuje i to djelima Alekse Šantića (Veče na školju) i Hamze Hume (Akvarel). Nije jasno zašto je u ovom nastavnom programu ponovljen književni tekst Hamze Hume koji se obrađuje u sedmom razredu. U Nastavnom planu i programu na hrvatskome jeziku, predlaže se obrada nekog od djela Alekse Šantića, kao i Svetozara Ćorovića kao lektirno djelo. Kada je u pitanju Nastavni plan i program Republike srpske, u osmom razredu su zastupljena tri mostarska pisca i to Aleksa Šantić (Mi znamo sudbu), Hamza Humo (Pjesme) i Svetozar Ćorović – lektirno sa djelom Stojan Mutikaša. Analizirajući odabrane nastavne programe s ciljem utvrđivanja zastupljenosti mostarskih književnika u osnovnoškolskom obrazovnom sistemu, došli smo do niza saznanja i to: - da su mostarski književnici zastupljeni u nastavnim planovima i programima za osnovnu školu; - zastupljenost mostarskih književnika u pojedinim kantonalnim nastavnim programima je temeljeno na Okvirnom nastavnom planu i programu Federacije Bosne i Hercegovine; - lokalnu komponentu u ovom kontekstu koristi Nastavni plan i program Hercegovačko-neretvanskog kantona na primjeru nastavnog programa za osmi razred uvrštavajući književno djelo Alekse Šantića i Hamze Hume; - književnici Svetozar Ćorović i Hamza Humo jedini su mostarski pisci koji su zastupljeni u svim nastavnim programima koji su bili predmet naše analize; - u nastavnim programima koji su bili predmet naše analize nisu zastupljeni savremeni mostarski književnici kao ni mostarske književnice; - analizirani nastavni planovi i programi nisu kreirani u skladu sa Zajedničkom jezgrom nastavnih planova i programa za bosanski jezik, hrvatski jezik, srpski jezik, a najbliže tome je Nastavni plan i program na hrvatskome jeziku; - da u analiziranim nastavnim programima za deveti razred nisu zastupljena djela mostarskih pisaca. U školskom/im sistemu/ima Bosne i Hercegovine vidljiva je kompleksnost koja se ogleda u raznolikosti sadržaja u nastavnim planovima i programima koji su bili u fokusu našeg istraživanja i jasno je da je obrazovanje primjer decentralizacije institucija u Bosni i Hercegovini, ali i pored toga sadržaji se prožimaju gradeći obrazovni kolorit koji čini vidljivu cjelinu. Posmatrajući zastupljenost mostarskih književnika u odabranim nastavnim programima, jasno je da su ključni mostarski književnici prisutni u većoj ili manjoj mjeri. Međutim, ne možemo zatvoriti oči pred činjenicom da u devetom razredu osnovne škole nemamo nijednog mostarskog književnika u nastavnim planovima i programima, da je Aleksa Šantić nekako istisnut iz Okvirnog plana i programa FBiH, da u Hercegovačko-neretvanskom kantonu nije u dovoljnoj mjeri iskorišteno pravo na lokalnu komponentu jer prema Okvirnom nastavnom planu i programu Federacije Bosne i Hercegovine, a kako smo u ovom radu ranije i naveli, svaki kanton je mogao u svoj nastavni plan i program ugraditi lokalnu komponentu. Mostarski književnici koji su zastupljeni u nastavnim planovima i programima su klasici (što je dobro), ali se ne otvara mjesto savremenim književnicima čija književna djela i estetskim parametrima i aktualnošću sadržaja zaslužuju da uđu u nastavne planove i programe. Nastavni plan i program Hercegovačko-neretvanskog kantona skoro stoprocentno prati Okvirni plan i program FBiH izuzev u Nastavnom planu i programu za osmi razred u kojem je zastupljen Aleksa Šantić (Veče na školju) i Hamza Humo (Akvarel). Korištenjem lokalne komponente, Nastavni plan i program Hercegovačko-neretvanskog kantona ublažio je štetu koja je nanijeta time da se u Okvirnom nastavnom planu i programu Federacije Bosne i Hercegovine (a samim tim i većini kantona) ne izučavaju djela Alekse Šantića. Dakle, možemo zaključiti da su Hamza Humo i Svetozar Ćorović jedini mostarski pisci koji su zastupljeni u svim nastavnim programima koje smo posmatrali, te da su autori Nastavnog plana i programa Hercegovačko-neretvanskog kantona imali prostora da više mostarskih književnika bude uvršteno u nastavni program po osnovu lokalne komponente i ta mogućnost je trebala biti maksimalno iskorištena. Prilikom izrade savremenog kurikuluma koji će biti temeljen na Zajedničkoj jezgri nastavnih planova i programa, može se dati više prostora mostarskim piscima kako u Hercegovačko-neretvanskom kantonu, iskorištavajući lokalnu komponentu, tako i u ostatku države, posebno kada su u pitanju naši književni klasici.

<***>
NOVINA: Slovo o
DATUM: 5/2022
RUBRIKA: N/A
NADNASLOV: N/A
NASLOV: PUTOPISNI PROSTORI ZUKE DŽUMHURA
PODNASLOV: N/A
STRANA: 611-622
AUTOR(I): Mirzana Pašić Kodrić

Unatoč tradicionalnoj percepciji putopisa, zanimljivo je da su pojedini i putopisci mnogo ranije postali svjesni i ikcionalnog karaktera putopisa, insistirajući upravo na, prije svega, subjektivnoj priči i čarolijama pričanja u putopisima, a samim tim i drugačijom percepcijom putopisnog prostora. O tome odlično svjedoči predgovor Charlesa Dickensa iz knjige Američke napomene za opće kretanje, a riječ je o putopisu koji opisuje njegov put u Sjevernu Ameriku od januara do juna 1842. godine. Moji čitatelji imaju mogućnosti suda za sebe o tome da li su utjecaji i tendencije prema kojima sam ja bio nepovjerljiv u Americi imali, u to vrijeme, ikakvu stvarnu prisutnost osim u mojoj mašti. Da bi se što bolje shvatio i upotpunosti iskazao tradicionalni paradoks ideje da je putopis stručna i zabavna literatura koja opisuje nove prostore, dovoljno je samo uporediti “dvije istine o istom prostoru” dva različita putopisca – Jovana Dučića i Zuke Džumhura, a u čijim putopisima je na dva potpuno različita načina, opisan i doživljen isti grad Kairo. U Dučićevom putopisu Kairo je doživljen kao grad smrti i utopije. Ali pored svih neprestanih prikaza na zemlji i hiljadama fantoma ognja na Nilu, Egipat ostaje pre svega zemlja smrti. To je smrt koja stvarno ispunjava svaki deo ovog prostora, i svaki trenutak pustinjskog vremena. Smrt se ovde na svakom koraku ispreprečila između sveta i čoveka: smrt tiha, rezignirana, bezmerena, osunčana. [...] Ali i pored večite opsesije smrti, ovde je i vera bila velika utopija čovekova. U putopisu Ljetni dan po podne Zuke Džumhura Kairo je grad života i opće razdraganosti. Tek pred zalazak sunca mnogi od ovih sirotih ljudi počnu ozbiljnije da misle na zasluženi mir i odmor. I tada nastaje prava seoba naroda, invazija i zaposjedanje svih zelenih površina u gradu. Skverovi, travnjaci i trotoari pretvaraju se u ljudski mravinjak. Stotine i hiljade ljudi, uglavnom u impozantnoj porodičnoj formaciji sa tucetom djece, svastika, pašenoga (i kakvih sve zamršenih rođačkih kombinacija) kreće prema obalama Nila, centru grada, gradskim perivojima. Iako se, svakako, mora uzeti u obzir činjenica da Džumhur i Dučić nisu putovali u Kairo u istim vremenskim okviririma, ipak ostaje uvjerenje da je riječ o posve suprotnim doživljajima jednog te istog grada, tj. putopisnog prostora, posebno uzevši u obzir mjesto u koje se prvobitno i putuje zbog njegove bogate historije, a čija bi “naučnost”, ako je “putopis i naučna literatura koja educira”, trebala biti makar slična. Kompariranjem dva navedena putopisa željela se skrenuti pažnja da u južnoslavenskim književnim okvirima, ali i generalno u svjetskoj literaturi tradicionalno shvaćen, putopis je, nažalost, ponekad tumačen i kao žanr koji je služio kao zamjena za naučno znanje ili istinsko razotkrivanje ličnih stavova, mišljenja i sklonosti putopisca. Svakako da je takav vid tumačenja putopisa rezultirao izvjesnim netačnostima, ograničenostima i zadatim “zadaćama” putopisa koje nisu, nažalost, proizvele samo čitav niz individualnih i kolektivnih, aktivnih te potencijalnih nerazumijevanja, već su doprinijele i marginalizaciji pitanja njegovog žanrovskog određenja, njegovog proučavanja te, možda i nesvjesno, jasno ograničile njegov pristup čitalačkoj populaciji kao i “doživljaju” oličenim ne/ sklonostima autora putopisa koji su se, tradicionalno shvaćeni, uvijek poistovjećivali s pripovjedačima svojih putopisa. Time se uporno proizvodilo vlastito “mišljenje” čitaoca o autoru, ne/simpatiziranje u vezi s njegovim stavovima, mišljenjima, uvjerenjima isl., uporno se, dakle, stavljao akcenat na autora ili puki geografski opis prostora, umjesto na sam tekst i mogućnosti koje on nudi. I onda, svakako, postavlja se pitanje šta je otvorilo vrata savremenijem shvatanju i deiniranju putopisa kao književnog žanra i gdje se počinju na tradicionalnim obrascima javljati nove i modernije ideje o putopisnoj književnosti općenito? Njih je svakako moguće pronaći najprije poredbom tradicionalnih putopisa s novijim putopisima koji se međusobno uveliko razlikuju, a te razlike su i u činjenicama da je do 20. stoljeća skoro cijeli svijet “posjećen” i gotovo u potpunosti otkriven uz dokumentiranje svega viđenog putem televizije ili fotograije, a različita prijevozna sredstva postala su neminovan način svakodnevnog modernog života. Na našim južnoslavenskim prostorima pojavom mlade građanske klase, zahvaljujući njezinoj pokretljivosti i vitalnosti, poraslo je i interesovanje za puteve, saobraćaj i uopće komunikacijske veze, a time i moderniji opisi putovanja. Međutim, upravo 19. i 20. stoljeće, upravo zbog drugačijeg razumijevanja putopisnog prostora, bitće prekretnica u kojoj se putopis sve više okreće najprije autobiograiji, ali i eseju i reportaži. Općenito pomatrano, cjelokupna književnost osobito 20. stoljeća poprima drugačije vizije putovanja, a samim tim i putopisnog prostora. Iako je doba putovanja radi otkrića odavno prošlo, popularna geograija često zadržava oblik putopisa (travelogue) – kao u člancima o dalekim ljudima i mjestima u časopisu Geographical isl. S druge strane, postmodernoj kritici sve su to omogućili vrsni putopisi te njihovi, u širem kontekstu, značajni autori te se spomenutoj vrsti tekstova, konačno, uspjelo prići s dozom većeg uvažavanja i uvijek novih mogućnosti interpretacije, a danas je čak moguće čitati i putopise iz univerzuma (usp. Mateo: 2016). Jedan od ključnih pojmova za shvatanje prirode prostora putopisnih tekstova Zuke Džumhura, ponajviše u smislu njihovog približavanja drugim književnim žanrovima te u smislu razumijevanja njihove žanrovske “graničnosti“ jeste pojam dotematizacije, a koja podrazumijeva tipove znanja ili obavijesti kojima se nadograđuje osnovno putopisno izlaganje. Naime, kada se neupućeni čitalac odluči na čitanje Džumhurovih putopisa, on, možda, očekuje jasno prezentirane podatke o tome koje je konkretne države i gradove ili, u najširem smislu govoreći, mjesta Z. Džumhur pohodio te šta je konkretno u geografsko-civilizacijsko- kulturalnom smislu obuhvaćeno njegovim putopisima. Odgovor na naznačeno pitanje u prvi mah je vrlo jednostavan već i pri letimičnom pogledu na Džumhurov niz putopisnih knjiga te njihove naslove: Pisma iz Azije, Pisma iz Afrike i Evrope, Adakale. No, odmah do navedenih naslova stoje i: Nekrolog jednoj čaršiji, Putovanje bijelom lađom, Hodoljublja, gdje se automatski ruši površna zamisao da se lahko sistematski može ući u geografsko-civilizacijsko-kulturalni trag autorovim putopisima. Ako takav čitalac krene dalje u čitanje Džumhurovih putopisnih knjiga, stvar postaje još kompleksnija, jer susreće se i s naslovima kakvi su Mostar, Avganistan, Stocholm itd., ali i Putovanje po besmislu, Na ćilimu leti starac, Taban koji se smeje, Hiljadu i jedna tuga itd. O intenzivnosti procesa dotematizacije, dakle, u Džumhurovom stvaralaštvu, najjednostavnije govoreći, svjedoče i naslovi njegovih putopisnih priča, vrlo rijetko naslovljenih po mjestu koje pripovjedač tog putopisa pohodi (Juksek-kaldrma, Džambaz-tepe i sl.), naspram dotematiziranih poetski oblikovanih jakih pozicija teksta – naslova poput Kamen crnog sjaja, Pijesak i zvijezde, Čistači obuće i sl. Dakle, putopisne priče Zuke Džumhura do te mjere obiluju dotematizacijama da se čitalac s vremena na vrijeme, zaveden čarolijama priče i pričanja, gotovo nesvjesno upravo “dotematiziran izgubi”, zaboravljajući mjesto i geografski prostor datog putopisa, jer da bi se ciljano u procesima čitanja moglo fokusirati tek na to odakle su sve Džumhurove putopisne priče napisane samo u jednoj putopisnoj knjizi, gotovo je neminovno ciljano praviti bilješke u vidu mapa mjesta koja su posjećena. I taj “dotematizirani” čitalački dojam priče praćene neiscrpnim, izrazito bogatim dotematskim cjelinama ili tek usputnim dosjetkama, anegdotama i sl. uvijek je jači, zanimljiviji i ljepši od pukog mjesta, grada ili države iz koje je putopisna priča ispričana. U tom smislu, ako bi se uopće Džumhurove putopise pokušalo svrstati u određeni književni žanr, svakako da bi oni predstavljali male iznimno dotematizirane putopisne priče intimnog karaktera, tekstove iktivno-faktivne prirode, naglašene edukativne orijentacije i s obiljem historijskih podataka, ali i bizarnih ili na neki drugi način neobičnih detalja, što je sve gotovo redovno propraćeno humorom. Sve to ostvareno je na način vidnih primjesa višegraničnih utjecaja svih ostalih “mješovitih vrsta”: i umjetničke reportaže, i biograije, i autobiograije, i memoara, i dnevnika, i eseja, ali djelimično i naučne proze te svih oblika koje ona podrazumijeva (bilješka, članak, rasprava, studija i sl.), kao i nedvojbenih, “stabilnih” (iako danas ipak sve također hibridnijih i otvorenijih) književnih vrsta, poput pripovijetke, pa čak i poezije. Upravo u ovakvom pristupu tumačenju Džumhurovih putopisa otkriva se i vrlo dominantna karakteristika njegovog hibridno dotematiziranog diskursa, gdje putopisnom tekstu, pa čak i onda ako se posmatra najprije naslov kao jaka pozicija teksta, opis mjesta i druge kulture nije isključivi cilj, smisao i svrha, već samo povod mnogo složenijem fenomenu putovanja kao priče, intimnog subjektivnog pripovijedanja, što je sve ostvareno uz mnoštvo složenih narativnih postupaka u građenju putopisne naracije. No, ipak, uprkos teškom razgraničenju misaone i iguralne dotematizacije, mogli bi se utvrditi i neki dominantni obrasci dotematiziranja u putopisima Z. Z. Džumhura, kao npr. sljedeći: – Dotematiziranje historijom mjesta koja su predmet putopisnog diskursa; – Dotematiziranje opisima različitih poznatih historijskih ličnosti, ali viđenim u novoj, drugačijoj perspektivi pripovjedača putopisa; – Dotematiziranje pričama iz djetinjstva pripovjedača putopisa; – Dotematiziranje različitim kratkim dosjetkama najčešće humornog sadržaja. Sve ove dotematizacijske pojave ostvarene su tako da putopisi Zuke Džumhura jesu u konačnici vrlo speciične putopisne priče, kako je naglašeno, pa im tako u nastavku treba i pristupiti, pri čemu se i pojava intermedijalnosti, odnosno odnos crteža i teksta također mogu smatrati i dodatnim dotematizacijskim fenomenom. Tako u priči Kasaba na granici, koja bi mogla predstavljati reprezentativni obrazac za naratološko proučavanje niza sličnih putopisnih priča ovog autora, Džumhur hronološki započinje pripovijedanje u Jedrenima, koje je u odnosu na radnju date priče prvi put vidio na zemljopisnoj karti prije dvadeset godina, pa kasnije, opet u odnosu na vrijeme radnje u priči, Jedrena se sjeća samo kao pitanja na maturskom ispitu prije petnaest godina, pa opet “docnije” u kafani. Kao glavni protagonist pripovijedanja i autodijegetički pripovjedač, gotovo u formi memoara, iz navedenog diskursa Džumhur prelazi u iznošenje njemu zanimljivih detalja iz historije Jedrena, gdje putopisno in medias res napušta prethodni autobiografski diskurs priče te sebe kao glavnog protagonistu, približavajući diskurs pripovijedanja kratkoj umjetničkoj reportaži koja je više kratki “narativni blijesak fotograije” iz života Fana Nolija negoli slika u kontekstu onoga što bi predstavljala umjetnička reportaža. Iz Jedrena je poreklom i njegovo preosveštenstvo i ekselencija Fan Noli, mitropolit pravoslavni i državnik albanski koji se dugo nosio s našim radikalima i svojim deicitom i slao telegrame Lenjinu i Vilsonu, a posle u Draču obrijao bradu i na talijanskoj lađi – bez mantije i otadžbine – bežao ispred kralja Zogua, kačaka i Pašića, čak u Ameriku da tamo piše sonete, i predaje muziku na nekom čuvenom univerzitetu. Uopćeno posmatran, Džumhurov homo-autodijegetički pripovjedač koji je ujedno i glavni lik većine njegovih putopisa, veliku inspiraciju za svoje putopisne priče pronalazi u djetinjstvu i reminiscencijama iz prošlosti. Za njega je slika mjesta koje pohodi često inskribirana preko vlastitog doživljaja i/ili sjećanja na ljude, predmete, događaje te podneblje iz kojeg potječe, i on će u tom smislu prikaz stvarnosti u priči u odnosu s prikazom njemu “realne” putopisne stvarnosti koju posmatra često realizirati upravo na taj način. U knjizi Nekrolog jednoj čaršiji, pohodeći Jedrene, Bursu, Zlatni Rog, Džumhur, zapravo, priča i priču sjećanja na svoje djetinjstvo, a sve novo što vidi samo je znatiželja razdraganog dječaka i ushićenog putopisca koji otkriva novi čudesni svijet o kojem je nekada tek maštao, i to uvijek nanovo upoređujući ga s vlastitom prošlošću. Tako će se pri šetnji istanbulskim Zlatnim Rogom sjećati požara u Sarajevu u kojem je izgorio Kolobara han, gdje je njegov stari adžo imao dućan. Adžo je imao smešan mali dućan u jednom ćošku starog hana. Njegov dućan više je ličio na poveći sanduk za šećer ili neko limeno posuđe nego na radnju u kojoj je romaniskim seljacima amajlijama i čudotvornim zapisima isterivao zle duhove, ograme, demone i šejtane. (Džumhur, 1991b: 47) Iz ovog odlomka da se otkriti jedan od razloga zašto Džumhurov homo-autodijegetički pripovjedač često u prikazu putopisne priče pribjegava povratku u djetinjstvo, često u izvjesnoj vezi s njegovom majkom, ali i svim onim što svako djetinjstvo nosi. Naime, za Džumhura je upravo prostor djetinjstva najveća riznica čudesnih događaja i još čudesnijih likova, i upravo ta potreba za pričanjem i maštanjem kroz priču s nestvarnim bajkovitim likovima u datim momentima bitnija je od svega onoga što on zaista vidi na mjestu gdje se nalazi. Kao što sam naziv zbirke Stogodišnje priče govori, u ovoj zbirci Z. Džumhur napustio je oblik putopisnog pisma i u potpunosti se približio obrascu priča u onom najširem značenju svega onoga što ovaj prozni oblik podrazumijeva, koje bi – čini se – uvjetno moguće bilo nazvati pričama s motivima historijskih putovanja, putnika i različitih avantura iz prošlosti Bosnei i Hercegovine u periodu austrougarske okupacije. Zanimljivo je također spomenuti da ove priče nemaju naslove već svaka priča predstavlja zasebnu cjelinu s tipski sličnim počecima: Da potoci pamte..., Potoci nemaju pamćenja... itd., čime heterodijegetički pripovjedač jasno stavlja do znanja da je riječ o pričama iz prošlosti, zbivanjima koja su se “nekada dogodila” te ih “ne treba zaboraviti”, a koje u ime potoka Šumeće pripovijeda pripovjedač. Potoci nemaju pamćenja. Slike ljudi i stvari koje plivaju po njima brzo i nepovratno potonu na dno zelenih virova i pomru u tami hladne vlage. Međutim, ono što svakako ne treba ignorirati, pogotovo u okvirima teme ovog rada, jeste to da ove priče predstavljaju autorov poetički obrat u odnosu na oblik putopisnog pisma. Naime, u putopisnim pismima najčešće homo-autodijegetički pripovjedač pripovjedni iskaz tek formira na osnovu “izvještavanja” s lica mjesta koje je putopisom obuhvaćeno i time, zapravo, stvara priču, pri čemu čitalac, zapravo, zaključuje da taj pripovjedač veoma malo “realno” opisuje mjesto u kojem je. Dakle, u putopisnim pismima Z. Džumhur žanrovski se približava priči preko putopisa. S druge strane, u Stogodišnjim pričama, koje žanrovski nisu putopisi, Džumhur se, pak, približava nečemu što bi se moglo nazvati historijskim putopisnim pričama. Dakle, u oba slučaja, riječ je o literaturi s motivima stalnih ljudskih kretanja, putnika i putovanja, žanrovski drugačije koncipiranim, ali s veoma sličnim, gotovo istim univerzalnim motivima prostora, stalnih ljudskih putešestvija i migracija, bilo kroz “sadašnjost” u odnosu na pripovjedni iskaz, bilo kroz “prošlost”. U oba slučaja, pripovijedanje je praćeno vizuelnom opremom – graicima Z. Džumhura, koji su to i zato da se tekst što bolje ispriča i doživi, osjeti i zaokruži kroz sliku čak i očima čitalaca. Dakle, prostori Džumhurovog prikazivanja proputovanog uvijek prerastaju u putopisnu priču, priču o proputovanom, priču s putovanja, tj. najzad u priču kao putovanje. A u toj priči podjednako se može putovati najrazličitijim i najnepredvidljivijim putevima, prostorima i putanjama, i materijalnim prostorom, ali i prostorom vremena, stvarnosti i mašte. Tako se može vraćati u prostor djetinjstva, kao i u daleke predjele historije, tj. u davno prošla vremena povijesti i pojedinca, i jednog naroda i njegove kulture, ali čak i cijelog čovječanstva. Može se pričati i u priči sanjariti i o onom što se vjerovatno nikad nije zbilo niti će se ikad zbiti, o onom što je praktično nemoguće, sve to na način neodvojivosti pojedinačnog i općeg, ličnog i nadličnog, stvarnog i nestvarnog, tj. upravo onako kako to može biti samo u priči. Zato se i čini da Zuko Džumhur tek preko svojih pripovjedačkih putopisnih alterega postoji na istinski, suštinski način, gotovo izgubljen u prostoru priče i njenoj magiji, u kojoj možda i najpotpunije živi, bježeći od realnosti života i okrutnosti svijeta, opet poput njegove Šeherzade brbljivice. To, uostalom, pokazuju i drugi, neputopisni Džumhurovi tekstovi, čiji akteri-»žitelji» i sami tek u priči i pričanju mogu doći do života, do suštine i neke konačne istine, mada ona za Džumhura nikad nije jedna, već se samo smirila, primirila u jednom trenutku, jer kako bi moglo biti drugačije u šarolikosti svijeta koji svojim okom i još više svojim duhom obuhvata autor. Džumhurovi pripovjedači putovanjem pričaju priče i gledaju, dakle, i okom i duhom. Zato su putopisi ovog autora i izrazito interkulturalni, pa ako u njima ima neke stvarne avanture, ona bi onda bila ne toliko avantura oka, koliko avantura duha i, najzad, avantura kulture. I tu se ponovo Džumhurov ispripovijedani putopisni svijet ostvaruje u najrazličitijim koordinatama, opet i prostornim i vremenskim, i stvarnim i maštovnim. I opet se priča priča. Ta priča iznenađuje svojom neobičnošću, svojom drugačijošću, razlikom i slobodom – ona je nekad neobično oštra u svojem viđenju stvari, nekad je neobično blaga i pomirljiva, nekad je britka, nekad nježna, a najčešće je uza sve ovo humorna, s ciljem i razlogom koji nije bitan samo u smislu recepcijske prijemčivosti već, prije svega, u smislu relaksiranja neke vrste interkulturalne napetosti, koja se i u literaturi i u životu nažalost gotovo uvijek javlja u susretu s Drugim i Drugačijim. A to je, na kraju, i onaj trenutak kad putopisna priča Z. Džumhura kao cjelina postaje i neka nova magistra vitae, koja životu i njegovoj šarolikosti uči na način koji je, međutim, bitno drugačiji nego u tradicionalnom razumijevanju putopisa. To je onaj način kod kojeg tradicionalna životna dokumentarnost putopisa nije više nepravedno i neosnovano stavljena u prvi plan, već je to sad njegova literarna vjerodostojnost, čiji je istinski majstor upravo (puto)pisac Z. Džumhur. Sve ovo potvrđuje da putpopisna literatura ima tri dominatne paradigme: oblikovanje identiteta, istraživanje identiteta i prenošenje identiteta, ali u stvaralaštvu Zuke Džumhura zasigurno ih ima još mnogo više.
